<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title xml:lang="lat">De Trinitate</title>
            <author xml:lang="fre">Novatien</author>
            <author xml:lang="eng">Novatian</author>
         </titleStmt>
         <publicationStmt>
            <p>Publication Information</p>
         </publicationStmt>
         <sourceDesc>
            <bibl>
               <editor>J. Wight Duff</editor>
               <editor>Arnold M. Duff</editor>
               <title>Latin Minor Poets</title>
               <publisher>Loeb Classical Library</publisher>
               <date>1935</date>
            </bibl>
            <bibl>
               <pubPlace>Latin Library</pubPlace>
               <ref target="http://www.thelatinlibrary.com/novatian.html"/>
            </bibl>
         </sourceDesc>
      </fileDesc>
      <encodingDesc>
         <refsDecl n="CTS">
            <cRefPattern n="section" matchPattern="(\d+).(\d+)" replacementPattern="#xpath(/tei:TEI/tei:text/tei:body/tei:div/tei:p[@n='$1']/tei:seg[@n='$2'])">
               <p>This pattern extracts lines in books</p>
            </cRefPattern>
            <cRefPattern n="paragraph" matchPattern="(\d+)" replacementPattern="#xpath(/tei:TEI/tei:text/tei:body/tei:div/tei:p[@n='$1'])">
               <p>This pattern extracts books</p>
            </cRefPattern>
         </refsDecl>
      </encodingDesc>
      <revisionDesc>
         <change who="#clerice" when="2017-08-17">Original transformation into Capitains
            Epidoc</change>
      </revisionDesc>
   </teiHeader>
   <text>
      <body>
         <div type="edition" n="urn:cts:latinLit:stoa0213c.stoa001.latinlibrary-lat1" xml:lang="lat">
            <p n="I"><seg n="1"> Regula exigit ueritatis ut primo omnium credamus in Deum Patrem et
                  Dominum omnipotentem, id est rerum omnium perfectissimum conditorem, qui caelum
                  alta sublimitate suspenderit, terram deiecta mole solidauerit, maria soluto
                  liquore diffuderit et haec omnia propriis et condignis instrumentis et ornata et
                  plena digesserit. </seg><seg n="2"> Nam et in solidamento caeli luciferos solis
                  ortus excitauit, lunae candentem globum ad solacium noctis mensurnis incrementis
                  orbis impleuit, astrorum etiam radios uariis fulgoribus micantis lucis accendit et
                  haec omnia legitimis meatibus circumire totum mundi ambitum uoluit, humano generi
                  dies, menses, annos, signa, tempora utilitatesque factura. </seg><seg n="3"> In
                  terris quoque altissimos montes in uerticem sustulit, ualles in ima deiecit,
                  campos aequaliter strauit, animalium greges ad uarias hominum seruitutes utiliter
                  instituit. </seg><seg n="4"> Siluarum quoque robora humanis usibus profutura
                  solidauit, fruges in cibum elicuit, fontium ora reserauit et lapsuris fluminibus
                  infudit. </seg><seg n="5"> Post quae ne non etiam ipsis quoque deliciis
                  procurasset oculorum, uariis florum coloribus ad uoluptatem spectantium cuncta
                  uestiuit. </seg><seg n="6"> In ipso quoque mari, quamuis esset et magnitudine et
                  utilitate mirabile, multimoda animalia, nunc mediocris, nunc uasti corporis
                  finxit, ingenium artificis de institutionis uarietate testantia. </seg><seg n="7">
                  Quibus non contentus, ne forte fremitus et cursus aquarum cum dispendio
                  possessoris humani alienum occuparet elementum, fines litoribus inclusit, quo cum
                  fremens fluctus et ex alto sinu spumans unda uenisset, rursum in se rediret nec
                  terminos concessos excederet seruans iura praescripta, ut diuinas leges tanto
                  magis homo custodiret, quanto illas etiam elementa seruassent. </seg><seg n="8">
                  Post quae hominem quoque mundo praeposuit, et quidem ad imaginem Dei factum, cui
                  mentem et rationem indidit et prudentiam, ut Deum posset imitari, cuius etsi
                  corporis terrena primordia, caelestis tamen et diuini halitus inspirata
                  substantia. </seg><seg n="9"> Quae cum omnia in seruitutem illi dedisset, solum
                  liberum esse uoluit. Et ne in periculum caderet rursum soluta libertas, mandatum
                  posuit, quo tamen non inesse malum in fructu arboris diceretur, sed futurum, si
                  forte, ex uoluntate hominis de contemptu datae legis praemoneretur. </seg><seg
                  n="10"> Nam et liber esse debuerat, ne incongruenter Dei imago seruiret, et lex
                  addenda, ne usque ad contemptum dantis libertas effrenata prorumperet, ut et
                  praemia condigna et merita poenarum consequenter exciperet, suum iam habens illud,
                  quod motu mentis in alterutram partem agitare uoluisset. </seg><seg n="11"> Ex quo
                  mortalitatis inuidia utique in ipsum redit, qui cum illam de oboedientia posset
                  euadere, in eandem incurrit, dum ex consilio peruerso Deus esse festinat.
                  </seg><seg n="12"> Cuius tamen poenam nihilominus indulgenter temperauit, dum non
                  tam ipse quam labores eius maledicuntur super terra. Nam et quod requiritur, non
                  ex ignorantia uenit, sed spem hominis futurae in Christo et inuentionis et salutis
                  ostendit; et quod ne de ligno arboris uitae contingat arcetur, non de inuidiae
                  maligno liuore descendit, sed ne uiuens in aeternum, nisi peccata Christus ante
                  donasset, circumferret secum in poenam sui semper immortale delictum. </seg><seg
                  n="13"> Quamquam etiam superioribus, id est super ipsum quoque solidamentum
                  partibus, quae non sunt hodie nostris contemplabiles oculis, angelos prius
                  instituerit, spiritales uirtutes digesserit, thronos potestatesque praefecerit et
                  alia multa caelorum immensa spatia et sacramentorum infinita opera condiderit, ut
                  immensus hic licet mundus paene nouissimum magis Dei corporalium rerum appareat
                  opus esse quam solum. </seg><seg n="14"> Nam neque quae infra terram iacent, neque
                  ipsa sunt digestis et ordinatis potestatibus uacua &#151; locus enim est quo
                  piorum animae impiorumque ducuntur futuri iudicii praeiudicia sentientes &#151;,
                  ut operum ipsius in omnibus partibus redundantes magnitudines non intra mundi
                  huius capacissimos licet, ut diximus, sinus conclusas uideremus, sed etiam infra
                  ipsius mundi et profunda et altitudines cogitare possemus et sic considerata
                  operum magnitudine tantae molis digne mirari possemus artificem.</seg></p>
            <p n="II"><seg n="1"> Super quae omnia ipse continens cuncta, nihil extra se uacuum
                  deserens, nulli deo superiori, ut quidam putant, locum reliquit, quandoquidem ipse
                  uniuersa sinu perfectae magnitudinis et potestatis incluserit, intentus semper
                  operi suo et uadens per omnia et mouens cuncta et uiuificans uniuersa et
                  conspiciens tota et in concordiam elementorum omnium discordantes materias sic
                  connectens, ut ex disparibus elementis ita sit unus mundus ista coagmentata
                  conspiratione solidatus, ut nulla ui dissolui possit, nisi cum illum solus ipse
                  qui fecit ad maiora alia praestanda nobis solui iusserit. </seg><seg n="2"> Hunc
                  enim legimus omnia continere et ideo nihil extra ipsum esse potuisse, quippe cum
                  originem omnino non habeat, consequenter nec exitum sentiat, nisi forte, quod
                  absit, aliquando esse coeperit nec super omnia sit, sed dum post aliquid esse
                  coeperit, infra id sit quod ante ipsum fuerit, minor inuentus potestate, dum
                  posterior denotatur etiam ipso tempore. </seg><seg n="3"> Ob hanc ergo causam
                  semper immensus, quia nihil illo maius est, semper aeternus, quia nihil illo
                  antiquius. Id enim quod sine origine est, praecedi a nullo potest, dum non habet
                  tempus. Ideo immortalis, non deficiens in consummationis exitu. Et quoniam sine
                  lege est quicquid sine origine est, modum temporis excludit, dum se debitorem
                  nemini sentit. </seg><seg n="4"> De hoc ergo ac de eis quae sunt ipsius et in eo
                  sunt nec mens hominis quae sint, quanta sint et qualia sint digne concipere potest
                  nec eloquentia sermonis humani aequabilem maiestati eius uirtutem sermonis
                  expromit. </seg><seg n="5"> Ad cogitandam enim et ad eloquendam illius maiestatem
                  et eloquentia omnis merito muta est et mens omnis exigua est. Maior est enim mente
                  ipsa nec cogitari possit quantus sit, ne si potuerit cogitari, mente humana minor
                  sit qua concipi possit. Maior est quoque omni sermone nec edici possit, ne si
                  potuerit edici, humano sermone minor sit, quo cum edicitur et circumiri et colligi
                  possit. </seg><seg n="6"> Quicquid enim de illo cogitatum fuerit, minus ipso erit;
                  et quicquid enuntiatum fuerit, minus illo comparatum circum ipsum erit. Sentire
                  enim illum taciti aliquatenus possumus; ut autem ipse est, sermone explicare non
                  possumus. </seg><seg n="7"> Siue enim illum dixeris lucem, creaturam ipsius magis
                  quam ipsum dixeris, ipsum non expresseris; siue illum dixeris uirtutem, potentiam
                  ipsius magis quam ipsum dixeris et deprompseris; siue dixeris maiestatem, honorem
                  ipsius magis quam illum ipsum descripseris. </seg><seg n="8"> Et quid per singula
                  quaeque percurrens longum facio? Semel totum explicabo. Quicquid omnino de illo
                  rettuleris, rem aliquam ipsius magis et uirtutem quam ipsum explicaueris.
                  </seg><seg n="9"> Quid enim de eo condigne aut dicas aut sentias qui omnibus et
                  sermonibus et sensibus maior est, nisi quod uno modo et hoc ipsum, quomodo
                  possumus, quomodo capimus, quomodo intellegere licet, quid sit Deus, mente
                  capiemus, si cogitauerimus id illum esse, quod quale et quantum sit non possit
                  intellegi nec in ipsam quidem cogitationem possit uenire? </seg><seg n="10"> Nam
                  si ad solis aspectum oculorum nostrorum acies hebetescit, ne orbem ipsum obtutus
                  inspiciat obuiorum sibi superatus fulgore radiorum, hoc idem mentis acies patitur
                  in cogitatione omni de Deo, et quanto ad considerandum Deum plus intenditur, tanto
                  magis ipsa cogitationis suae luce caecatur. </seg><seg n="11"> Quid enim de eo, ut
                  iterum repetam, condigne dicas, qui est sublimitate omni sublimior et altitudine
                  omni altior et profundo omni profundior et omni luce lucidior et omni claritate
                  clarior, omni splendore splendidior, omni robore robustior, omni uirtute uiritior,
                  omni pulchritudine pulchrior, ueritate omni uerior et fortitudine omni fortior et
                  maiestate omni maior et omni potentia potentior et omnibus diuitiis ditior, omni
                  prudentia prudentior et omni benignitate benignior, omni bonitate melior, omni
                  iustitia iustior, omni clementia clementior? </seg><seg n="12"> Minora enim sint
                  necesse est omnium genera uirtutum eo ipso qui uirtutum omnium et Deus et parens
                  est, ut uere dici possit id Deus esse quod eiusmodi est cui comparari nihil
                  potest. Super omne est enim quod dici potest, mens est enim quaedam gignens et
                  complens omnia, quae sine ullo aut initio aut termino temporis causas rerum
                  naturaliter nexas ad utilitatem omnium summa et perfecta ratione
               moderetur.</seg></p>
            <p n="III"><seg n="1"> Hunc igitur agnoscimus et scimus Deum, conditorem rerum omnium,
                  Dominum propter potestatem, parentem propter institutionem, hunc, inquam, qui
                     <said>dixit, et facta sunt </said>omnia, <said>praecepit, et processerunt
                  </said>uniuersa, de quo scriptum est: <said>Omnia in sapientia fecisti, </said>de
                  quo Moyses: <said>Deus in caelo sursum et in terra deorsum, </said>qui secundum
                  Esaiam <said>mensus est caelum palmo, terram pugillo, </said>qui <said>aspicit
                     terram et facit eam tremere, </said>qui <said>continet gyrum terrae et eos qui
                     habitant in ipso quasi locustae, </said>qui <said>expendit montes in pondere et
                     nemora in statera, </said>id est certo diuinae dispositionis examine, ac ne
                  facile in ruinam procumberet magnitudo inaequaliter iacens, si non paribus fuisset
                  librata ponderibus, onus hoc moderanter terrenae molis aequauit. </seg><seg n="2">
                  Qui dicit per prophetam: <said>Ego Deus et non est praeter me, </said>qui per
                  eundem prophetam refert quoniam <said>maiestatem meam non dabo alteri, </said>ut
                  omnes cum suis figmentis ethnicos excludat et haereticos, probans Deum non esse
                  qui manu artificis factus sit nec eum qui ingenio haeretici fictus sit. Non est
                  enim Deus cui ut sit quaerendus est artifex. </seg><seg n="3"> Quique adhuc
                  adiecit per prophetam: <said>Caelum mihi thronus est, terra autem scabellum pedum
                     meorum: qualem mihi aedificabitis domum aut quis locus requiei meae?, </said>ut
                  ostendat quoniam multo magis illum templum non capit, quem mundus non capit. Et
                  haec non ad sui iactantiam, sed ad nostri scientiam refert. Neque enim ipse a
                  nobis desiderat magnitudinis gloriam, sed nobis uult religiosam, qua Pater,
                  conferre sapientiam. </seg><seg n="4"> Quique praeterea ferinos nostros animos et
                  de agresti immanitate tumidos et abruptos ad lenitatem trahere uolens dicit:
                     <said>Et super quem requiescet spiritus meus, nisi super humilem et quietum et
                     trementem uerba mea?, </said>ut Deum aliquatenus quantus sit possit agnoscere,
                  dum illum per spiritum collatum discit timere. </seg><seg n="5"> Qui similiter
                  adhuc magis in notitiam nostri uolens peruenire, ad culturam sui nostros excitans
                  animos aiebat: <said>Ego sum Dominus qui feci lucem et creaui tenebras, </said>ut
                  uicissitudinum istarum quibus noctes diesque moderantur non naturam nescio quam
                  putaremus artificem, sed Deum agnosceremus potius, quod erat uerius, conditorem.
                  </seg><seg n="6"> Quem quoniam obtutu oculorum uidere non possumus, de operum
                  magnitudine et uirtute et maiestate condiscimus. <said>Inuisibilia enim ipsius,
                  </said>inquit apostolus Paulus, <said>a creatura mundi per ea quae facta sunt
                     intellecta conspiciuntur, sempiterna quoque eius uirtus et diuinitas, </said>ut
                  animus humanus ex manifestis occulta condiscens de operum magnitudine quae uideret
                  mentis oculis artificis magnitudinem cogitaret. </seg><seg n="7"> De quo idem
                  apostolus: <said>Regi autem saeculorum immortali, inuisibili, soli Deo honor et
                     gloria. </said>Euasit enim oculorum contemplationem qui cogitationis uicit
                  magnitudinem. <said>Quoniam, </said>inquit, <said>ex ipso et per ipsum et in ipso
                     sunt omnia. </said>Nam et imperio eius omnia, ut <said>ex ipso </said>sint, et
                  uerbo eius digesta, ut <said>per ipsum </said>sint, et in iudicium eius recidunt
                  uniuersa, ut dum <said>in ipso </said>expectant libertatem corruptione deposita,
                  in ipsum uideantur esse reuocata.</seg></p>
            <p n="IV"><seg n="1"> Quem solum merito bonum pronuntiat Dominus, cuius bonitatis totus
                  testis est mundus, quem non instituisset, nisi bonus fuisset. Nam si <said>omnia
                     bona ualde, </said>consequenter ac merito et quae instituta sunt bona bonum
                  institutorem probauerunt et quae a bono institutore sunt aliud quam bona esse non
                  possunt, ex quo omne malum facessat a Deo. </seg><seg n="2"> Nec enim potest fieri
                  ut sit initiator aut artifex ullius mali operis, qui nomen sibi perfecti uindicat
                  et parentis et iudicis, maxime cum omnis mali operis uindex sit et iudex, quoniam
                  et non aliunde occurrit homini malum, nisi a bono Deo recessisset. </seg><seg
                  n="3"> Hoc autem ipsum in homine denotatur, non quia necesse fuit, sed quia ipse
                  sic uoluit. Vnde manifeste et quid malum esset apparuit et, ne inuidia in Deo esse
                  uideretur, a quo malum ortum esset, eluxit. </seg><seg n="4"> Hic ergo semper sui
                  est similis nec se umquam in aliquas formas uertit aut mutat, ne per immutationem
                  etiam mortalis esse uideatur. Immutatio enim conuersionis portio cuiusdam
                  comprehenditur mortis. Ideo nec adiectio in illo umquam ullius aut partis aut
                  honoris accedit, ne quid umquam perfecto defuisse uideatur, nec detrimentum in eo
                  aliquod agitur, ne gradus mortalitatis receptus esse uideatur, sed quod est, id
                  semper est, et qui est, semper ipse est, et qualis est, semper talis est.
                  </seg><seg n="5"> Nam et incrementa originem monstrant et detrimenta mortem atque
                  interitum probant. Et ideo <said>Ego, </said>ait, <said>sum Deus et non sum
                     mutatus, </said>statum suum tenens semper, dum id quod natum non est conuerti
                  non potest. </seg><seg n="6"> Hoc enim in ipso, quicquid illud potest quod est
                  Deus, semper sit necesse est, ut semper sit Deus, seruans sese uirtutibus suis. Et
                  ideo dicit: <said>Ego sum qui sum. </said>Quod enim est, ideo hoc habet nomen,
                  quoniam eandem semper sui obtinet qualitatem. Immutatio enim tollit illud nomen
                  'quod est'; quicquid enim aliquando uertitur, mortale ostenditur hoc ipso quod
                  conuertitur. Desinit enim esse quod fuerat et incipit consequenter esse quod non
                  erat. </seg><seg n="7"> Idcirco et merito in Deo manet semper status suus, dum
                  sine detrimento commutationis semper sui et similis et aequalis est. Quod enim
                  natum non est, nec mutari potest; ea enim sola in conuersionem ueniunt, quaecumque
                  fiunt uel quaecumque gignuntur, dum quae aliquando non fuerant discunt esse
                  nascendo atque ideo nascendo conuerti. At enim illa quae nec natiuitatem habent
                  nec artificem, excluserunt a se demutationem, dum in qua conuersionis causa est
                  non habent originem. </seg><seg n="8"> Ideo et unus pronuntiatus est, dum parem
                  non habet. Deus enim, quicquid esse potest quod Deus est, summum sit necesse est.
                  Summum autem quicquid est, ita demum summum esse oportet, dum extra comparem est.
                  Et ideo solum et unum sit necesse est, cui conferri nihil potest, dum parem non
                  habet. </seg><seg n="9"> Quoniam nec duo infinita esse possunt, ut rerum dictat
                  ipsa natura. Infinitum est autem quicquid nec originem habet omnino nec finem.
                  Excludit enim alterius initium, quicquid occupauerit totum. Quoniam si non omne id
                  quod est quicquid est continet, dum intra id inuenitur quo continetur, minus
                  inuentum eo quo continetur, Deus esse desierit, in alterius potestatem redactus,
                  cuius magnitudine, qua minor, fuerit inclusus, et ideo quod continuit Deus potius
                  esse iam coeperit. </seg><seg n="10"> Ex quo effectum est ut nec nomen Dei
                  proprium possit edici, quoniam non possit nec concipi. Id enim nomine continetur,
                  quicquid etiam ex naturae suae condicione comprehenditur. Nomen enim significantia
                  est eius rei quae comprehendi potuit ex nomine. At quando id de quo agitur tale
                  est, ut condigne nec ipsis intellectibus colligatur, quomodo appellationis digne
                  uocabulo pronuntiabitur, quod dum extra intellectum est etiam supra appellationis
                  significantiam sit necesse est? </seg><seg n="11"> Vt merito quando nomen suum
                  Deus ex quibusdam rationibus et occasionibus adicit et praefert, non tam legitimam
                  proprietatem appellationis sciamus esse depromptam quam significantiam quandam
                  constitutam, ad quam dum homines decurrunt Dei misericordiam per ipsam impetrare
                  posse uideantur. </seg><seg n="12"> Est ergo et immortalis et incorruptibilis nec
                  detrimenta sentiens omnino nec finem. Nam et quia incorruptibilis, ideo et
                  immortalis, et quia immortalis, utique et incorruptibilis, utroque inuicem sibi et
                  in se connexione mutua perplexo et ad statum aeternitatis uicaria concatenatione
                  producto et immortalitate de incorruptione descendente et incorruptione de
                  immortalitate ueniente.</seg></p>
            <p n="V"><seg n="1"> Cuius etiamsi iracundias legitimas et indignationes quasdam
                  descriptas tenemus et odia relata cognoscimus, non tamen haec intellegimus ad
                  humanorum relata esse exempla uitiorum. </seg><seg n="2"> Haec enim omnia etsi
                  hominem possunt corrumpere, diuinam uim non possunt omnino uitiare. Passiones enim
                  istae in hominibus merito esse dicentur, in Deo non merito iudicabuntur. Corrumpi
                  enim per haec homo potest, quia corrumpi potest; corrumpi per haec Deus non
                  potest, quia nec corrumpi potest. </seg><seg n="3"> Habent igitur ista uim suam
                  quam exerceant, sed ubi praecedit passibilis materia, non ubi praecedit
                  impassibilis substantia. </seg><seg n="4"> Nam et quod irascitur Deus, non ex
                  uitio eius uenit, sed ad remedium nostri illud facit. Indulgens est enim etiam
                  tunc cum minatur, dum per haec homines ad recta reuocantur. Nam quibus ad honestam
                  uitam deest ratio, metus est necessarius, ut qui rationem reliquerunt uel terrore
                  moueantur. Et ideo omnes istae uel iracundiae Dei uel odia uel quaecumque sunt
                  huiusmodi, dum ad medicinam nostram proferuntur, ut res docet, ex consilio, non ex
                  uitio uenerunt. </seg><seg n="5"> Nec ex fragilitate descendunt, propter quod
                  etiam ad corrumpendum Deum ualere non possunt. Materiarum enim in nobis ex quibus
                  sumus diuersitas ad iracundiae consueuit corrumpentem nos excitare discordiam,
                  quae in Deo uel ex natura uel ex uitio non potest esse, dum non utique ex
                  coagmentis corporalibus intellegitur esse constructus. </seg><seg n="6"> Est enim
                  simplex et sine ulla corporea concretione, quicquid illud est totus quod se solus
                  scit esse, quandoquidem spiritus sit dictus. Et ideo haec quae in hominibus
                  uitiosa sunt et corrumpentia, dum ex corporis ipsius et materiae corruptibilitate
                  nascuntur, in Deo corruptibilitatis uim exercere non possunt, quandoquidem, ut
                  diximus, non ex uitio, sed ratione uenerunt.</seg></p>
            <p n="VI"><seg n="1"> Et licet scriptura caelestis ad humanam formam faciem diuinam
                  saepe conuertat, dum dicit: <said>Oculi Domini super iustos, </said>aut dum
                     <said>odoratus est Dominus Deus odorem bonae fragrantiae, </said>aut dum
                  traduntur Moysi <said>tabulae scriptae digito Dei, </said>aut dum populus filiorum
                  Israel de terra Aegypti <said>manu ualida et brachio excelso </said>liberatur, aut
                  dum dicit: <said>Os enim Domini locutum est haec, </said>aut dum <said>terra
                     scabellum pedum </said>Dei esse perhibetur, aut dum dicit: <said>Inclina aurem
                     tuam et audi, </said>sed nos qui dicimus <said>quia lex spiritalis est,
                  </said>non intra haec nostri corporis lineamenta modum aut figuram diuinae
                  maiestatis includimus, sed suis illam interminatae magnitudinis, ut ita dixerim,
                  campis sine ullo fine diffundimus. </seg><seg n="2"> Scriptum est enim: <said>Si
                     ascendero in caelum, tu ibi es; si descendero ad inferos, ades; et si
                     assumpsero alas meas et abiero trans mare, ibi manus tua apprehendet me et
                     dextera tua detinebit me. </said>Rationem enim diuinae scripturae de
                  temperamento dispositionis cognoscimus. Parabolis enim adhuc secundum fidei tempus
                  de Deo prophetes tunc loquebatur, non quomodo Deus erat, sed quomodo populus
                  capere poterat. Vt igitur haec sic de Deo dicantur, non Deo, sed populo potius
                  imputetur. </seg><seg n="3"> Sic et tabernaculum erigere populo permittitur, nec
                  tamen Deus intra tabernaculum clusus continetur. Sic et templum extruitur, nec
                  tamen Deus intra templi angustias omnino saepitur. Non igitur mediocris est Deus,
                  sed populi mediocris est sensus, nec angustus Deus, sed rationis populi angustus
                  est intellectus habitus. </seg><seg n="4"> Denique in euangelio <said>Veniet hora,
                  </said>Dominus aiebat, <said>cum neque in monte isto neque in Hierusalem
                     adorabitis Patrem. </said>Et causas reddidit dicens: <said>Spiritus est Deus;
                     et eos ergo qui adorant in spiritu et ueritate adorare oportet.
                  </said></seg><seg n="5"> Efficaciae igitur ibi diuinae per membra monstrantur, non
                  habitus Dei nec corporalia lineamenta ponuntur. Nam et cum oculi describuntur,
                  quod omnia uideat exprimitur. Et quando auris, quod omnia audiat proponitur. Et
                  cum digitus, significantia quaedam uoluntatis aperitur. Et cum nares, precum quasi
                  odorum perceptio ostenditur. Et cum manus, quod creaturae sit omnis auctor
                  probatur. Et quando bracchium, quod nulla natura contra robur ipsius repugnare
                  possit edicitur. Et quando pedes, quod impleat omnia nec sit quicquam ubi non sit
                  Deus explicatur. </seg><seg n="6"> Neque enim sunt ei aut membra aut membrorum
                  officia necessaria, ad cuius solum etiam tacitum arbitrium et seruiunt et adsunt
                  omnia. Cur enim requirat oculos, qui lux est? Aut cur quaerat pedes, qui ubique
                  est? Aut cur ingredi uelit, cum non sit quo extra se progredi possit? Aut cur
                  manus expetat, cuius ad omnia instituenda artifex est et silens uoluntas? Nec
                  auribus eget, qui etiam tacitas nouit uoluntates. Aut propter quam causam linguam
                  quaerat, cui cogitare iussisse est? </seg><seg n="7"> Necessaria enim haec membra
                  hominibus fuerunt, non Deo, quia inefficax hominis consilium fuisset, nisi
                  cogitamen corpus implesset, Deo autem non necessaria, cuius uoluntatem non tantum
                  sine aliqua molitione opera subsequuntur, sed ipsa statim opera cum uoluntate
                  procedunt. </seg><seg n="8"> Ceterum ipse totus oculus, quia totus uidet, et totus
                  auris, quia totus audit, et totus manus, quia totus operatur, et totus pes, quia
                  totus ubique est. Idem enim, quicquid illud est, totus aequalis est et totus
                  ubique est. </seg><seg n="9"> Non enim habet in se diuersitatem sui quicquid est
                  simplex. Ea enim demum in diuersitatem membrorum recidunt quae ueniunt ex
                  natiuitate in dissolutionem. Sed haec quae concreta non sunt sentire non possunt.
                  Quod enim immortale est, quicquid est, illud ipsum unum et simplex et semper est.
                  Et ideo quia unum est, dissolui non potest, quoniam quicquid est illud ipsum extra
                  ius dissolutionis positum, legibus est mortis solutum.</seg></p>
            <p n="VII"><seg n="1"> Sed illud quod dicit Dominus spiritum Deum, puto ego sic locutum
                  Christum de Patre, ut adhuc aliquid plus intellegi uelit quam spiritum Deum.
                  Hominibus enim licet in euangelio suo intellegendi incrementa faciens disputet,
                  sed tamen et ipse sic adhuc de Deo loquitur hominibus, quomodo possunt adhuc
                  audire uel capere, licet, ut diximus, in agnitionem Dei religiosa iam facere
                  incrementa nitatur. </seg><seg n="2"> Inuenimus enim scriptum esse quod <said>Deus
                     caritas </said>dictus sit, nec ex hoc tamen Dei substantia caritas expressa
                  est, et quod <said>lux </said>dictus est, nec tamen in hoc substantia Dei est, sed
                  totum hoc de Deo dictum est quantum dici potest, ut merito et quando spiritus
                  dictus est, non omne id quod est dictus sit, sed ut, dum mens hominum intellegendo
                  usque ad ipsum proficit spiritum, conuersa iam ipsa in spiritu aliud quid amplius
                  per spiritum conicere Deum esse possit. </seg><seg n="3"> Id enim quod est
                  secundum id quod est nec humano sermone edici nec humanis auribus percipi nec
                  humanis sensibus colligi potest. Nam si <said>quae praeparauit Deus his qui
                     diligunt illum nec oculus uidit nec auris audiuit nec cor hominis aut mens ipsa
                     percepit, </said>qualis et quantus est ille ipse qui haec repromittit ad quae
                  intellegenda et mens hominis et natura defecit? </seg><seg n="4"> Denique si
                  acceperis spiritum substantiam Dei, creaturam feceris Deum. Omnis enim spiritus
                  creatura est. Erit ergo iam factus Deus. Quomodo et si secundum Moysen ignem
                  acceperis Deum, creaturam illum esse dicendo institutum expresseris, non
                  institutorem docueris. </seg><seg n="5"> Sed haec figurantur potius quam ita sunt.
                  Nam et in ueteri testamento ideo Deus ignis dicitur, ut peccatori populo metus
                  incutiatur, dum iudex ostenditur, et in nouo testamento spiritus esse profertur,
                  ut refector et creator in delictis suis mortuorum per hanc bonitatem collatae
                  credentibus indulgentiae comprobetur.</seg></p>
            <p n="VIII"><seg n="1"> Hunc ergo, omissis haereticorum fabulis atque figmentis, Deum
                  nouit et ueneratur ecclesia, cui testimonium reddit tam inuisibilium quam etiam
                  uisibilium et semper et tota natura, quem angeli adorant, astra mirantur, maria
                  benedicunt, terrae uerentur, inferna quaeque suspiciunt, quem mens omnis humana
                  sentit, etiam si non exprimit, cuius imperio omnia commouentur, fontes scaturiunt,
                  amnes labuntur, fluctus assurgunt, fetus suos cuncta parturiunt, uenti spirare
                  coguntur, imbres ueniunt, maria commouentur, fecunditates suas cuncta ubique
                  diffundunt. </seg><seg n="2"> Qui peculiarem protoplastis aeternae uitae mundum
                  quendam paradisum in oriente constituit, <said>arborem uitae </said>plantauit,
                     <said>scientiae boni et mali </said>similiter alteram arborem collocauit,
                  mandatum dedit, sententiam contra delictum statuit, Noe iustissimum de diluuii
                  periculis pro merito innocentiae fideique seruauit, Enoch transtulit, in amicitiae
                  societatem Abraham allegit, Isaac protexit, Iacob auxit, Moysen ducem populo
                  praefecit, ingemiscentes filios Israel e iugo seruitutis eripuit, legem scripsit,
                  patrum sobolem in terram repromissionis induxit. </seg><seg n="3"> Prophetas
                  spiritu instruxit et per hos omnes Filium suum Christum repromisit et quando
                  daturum se spoponderat misit. Per quem nobis in notitiam uenire uoluit et in nos
                  indulgentiae suae sinus largos profudit, egenis et abiectis locupletem spiritum
                  conferendo. </seg><seg n="4"> Et quia ultro et largus et bonus est, ne totus hic
                  orbis auersus gratiae eius fluminibus aresceret, apostolos institutores generis
                  nostri in totum orbem mitti per Filium suum uoluit, ut condicio generis humani
                  agnosceret institutorem et, si sequi maluisset, haberet quem pro Deo in suis iam
                  postulationibus Patrem diceret. </seg><seg n="5"> Cuius prouidentia non tantummodo
                  singillatim per homines cucurrit aut currit, sed etiam per ipsas urbes et
                  ciuitates, quarum exitus prophetarum uocibus cecinit, immo etiam per ipsum totum
                  orbem, cuius propter incredulitatem exitus, plagas, deminutiones poenasque
                  descripsit. </seg><seg n="6"> Et ne quis non etiam ad minima quaeque Dei putaret
                  istam infatigabilem prouidentiam peruenire, <said>Ex duobus, </said>inquit
                  Dominus, <said>passeribus unus non cadet sine Patris uoluntate, sed et capilli
                     capitis uestri omnes numerati sunt. </said>Cuius etiam cura et prouidentia
                  Israelitarum non siuit nec uestes consumi nec uilissima in pedibus calceamenta
                  deteri, sed nec ipsorum postremum adolescentium captiua sarabara comburi. Nec
                  immerito, nam si hic omnia complexus est omnia continens, omnia autem et totum ex
                  singulis constant, pertinget consequenter eius ad usque singula quaeque cura,
                  cuius ad totum quicquid est peruenit prouidentia. </seg><seg n="7"> Hinc est quod
                  et <said>desuper cherubin </said>sedet, id est praeest super operum suorum
                  uarietatem, subiectis throno eius animalibus prae ceteris principatum tenentibus,
                  cuncta desuper crystallo contegente, id est caelo omnia operiente, quod in
                  firmamentum de aquarum fluente materia fuerat Deo iubente solidatum, ut glacies
                  robusta aquarum terram pridem contegentium diuidens medietatem dorso quodam
                  pondera aquae superioris corroboratis de gelu uiribus sustineret. </seg><seg n="8"
                  > Nam et rotae subiacent, tempora scilicet quibus omnia semper mundi membra
                  uoluuntur, talibus pedibus adiectis quibus non in perpetuum stant ista, sed
                  transeunt. </seg><seg n="9"> Sed et per omnes artus stellata sunt oculis. Dei enim
                  opera peruigili obtutu contemplanda sunt, in quorum sinu carbonum medius est
                  ignis, siue quoniam ad igneum diem iudicii mundus iste festinat, siue quoniam
                  omnia opera Dei ignea nec sunt tenebrosa, sed uigent, siue etiam ne, quia ex
                  terrenis ista fuerant orta principiis, naturaliter de originis suae rigore
                  torperent, addita est omnibus interioris spiritus calida natura, quae frigidis
                  concreta corporibus ad usuram uitae aequalia omnibus libramenta ministraret.
                  </seg><seg n="10"> Hic est igitur currus secundum Dauid Dei. <said>Currus
                  </said>enim, inquit, <said>Dei decies milies </said>tanto <said>multiplicatus,
                  </said>id est innumerus, infinitus, immensus. Sub iugo enim naturalis legis
                  omnibus datae alia quasi frenis reuocata retrahuntur, alia quasi effusis habenis
                  excitata impelluntur. </seg><seg n="11"> Mundum enim istum currum Dei cum omnibus
                  et ipsi angeli ducunt et astra, quorum uarios licet meatus, certis tamen legibus
                  uinctos inspicimus ad metas definiti sibi temporis ducere, ut merito nobis quoque
                  cum apostolo et artificem et opera mirantibus exclamare iam libeat: <said>O
                     altitudo</said>
                  <said>diuitiarum sapientiae et scientiae Dei, quam inscrutabilia iudicia eius et
                     inuestigabiles uiae eius, </said>et reliqua.</seg></p>
            <p n="IX"><seg n="1"> Eadem regula ueritatis docet nos credere post Patrem etiam in
                  Filium Dei Christum Iesum Dominum Deum nostrum, sed Dei Filium, huius Dei qui et
                  unus et solus est, conditor scilicet rerum omnium, ut iam et superius expressum
                  est. </seg><seg n="2"> Hunc enim Iesum Christum, iterum dicam huius Dei Filium, et
                  in ueteri testamento legimus esse repromissum et in nouo testamento animaduertimus
                  exhibitum, omnium sacramentorum umbras et figuras de praesentia corporatae
                  ueritatis implentem. </seg><seg n="3"> Hunc enim Abrahae filium, hunc Dauid, hunc
                  non minus et uetera praedicta et euangelia testantur. </seg><seg n="4"> Hunc ipsa
                  Genesis, cum dicit: <said>Tibi dabo et semini tuo, </said>hunc, quando luctatum
                  ostendit hominem cum Iacob, hunc, quando dicit: <said>Non deficiet princeps de
                     Iuda neque dux de femoribus eius, donec ueniat is cui repromissum est, et ipse
                     erit expectatio gentium. </said></seg><seg n="5"> Hunc Moyses, cum dicit:
                     <said>Prouide alium quem mittas, </said>hunc idem, quando testatur:
                     <said>Propheten uobis, </said>dicendo, <said>suscitabit Deus ex fratribus
                     uestris; eum quasi me audite, </said>hunc, quando dicit: <said>Videbitis uitam
                     uestram pendentem nocte ac die et non credetis ei. </said></seg><seg n="6">
                  Hunc Esaias: <said>Prodiet uirga de radice Iesse et flos de radice ascendet,
                  </said>hunc eundem, quando dicit: <said>Ecce uirgo concipiet et pariet filium,
                  </said>hunc, quando sanitates ab eo futuras collocat dicens: <said>Tunc aperientur
                     oculi caecorum et aures surdorum audient, tunc saliet claudus ut ceruus et
                     diserta erit lingua mutorum, </said>hunc, quando patientiae uirtutes expromit
                  dicens: <said>Non audietur in plateis uox eius; arundinem quassatam non conteret
                     et linum fumigans non exstinguet. </said></seg><seg n="7"> Hunc, quando eius
                  euangelia descripsit: <said>Et disponam uobis testamentum aeternum, sancta Dauid
                     fidelia, </said>hunc, quando gentes in ipsum credituras prophetat: <said>Ecce
                     posui eum in principem et praecipientem gentibus. Gentes quae te non nouerunt
                     inuocabunt te et populi qui te nesciunt ad te confugient, </said>hunc eundem,
                  quando ad passionem eius exclamat dicens: <said>Sicut ouis ad</said>
                  <said>occisionem ductus est et sicut agnus coram tondente se sine uoce, sic non
                     aperuit os suum in humilitate. </said></seg><seg n="8"> Hunc, quando flagrorum
                  eius ictus plagasque descripsit: <said>Liuore eius nos sanati sumus, </said>aut
                  humilitatem: <said>Et uidimus eum et non erat ei species neque honor; homo in
                     plaga et sciens ferre infirmitatem, </said>aut quod populus non erat
                  crediturus: <said>Tota die expandi manus meas ad populum non credentem, </said>aut
                  quod resurrecturus a mortuis: <said>Et erit in illa die radix Iesse et qui surget
                     imperare gentibus; in eum gentes sperabunt et erit requies eius honor,
                  </said>aut cum tempus resurrectionis: <said>Quasi diluculo paratum inueniemus eum,
                  </said>aut quod sessurus ad dexteram Patris: <said>Dixit Dominus Domino
                     meo:</said>
                  <said>sede ad dexteram meam, donec ponam inimicos tuos scabellum pedum tuorum,
                  </said>aut cum possessor omnium collocatur: <said>Postula a me, et dabo tibi
                     gentes hereditatem tuam et possessionem tuam terminos terrae, </said>aut quod
                  iudex omnium ostenditur: <said>Deus, iudicium tuum regi da et iustitiam tuam Filio
                     Regis. </said></seg><seg n="9"> Nec hoc in loco plura persequar, quae
                  annuntiata de Christo omnibus haereticis, sed et ipsis ueritatem tenentibus magis
                  nota sunt.</seg></p>
            <p n="X"><seg n="1"> Sed illud admoneo, non alterum in euangelio Christum expectandum
                  fuisse quam hunc a creatore ueteris testamenti literis ante promissum, maxime cum
                  et quae de ipso praedicta sunt impleta sint et quae impleta sunt ante praedicta
                  sint. </seg><seg n="2"> Vt merito haereticorum istorum testamenti ueteris
                  auctoritatem respuentium nescio cui commenticio et ex fabulis anilibus ficto
                  Christo atque fucato possim uere et constanter dicere: Quis es? Vnde es? A quo
                  missus es? Quare nunc uenire uoluisti? Quare talis? Vel qua uenire potuisti?
                  </seg><seg n="3"> Vel quare non ad tuos abisti, nisi quod probasti tuos non
                  habere, dum ad alienos uenis? Quid tibi cum mundo creatoris? Quid tibi cum homine
                  conditoris? Quid tibi cum figmento corporis, cui eripis spem resurrectionis? Quid
                  ad alienum uenis famulum, alienum sollicitare desideras filium? Quid me a Domino
                  eripere conaris? Quid me in Patrem blasphemare atque impium esse compellis?
                  </seg><seg n="4"> Aut quid sum a te in resurrectione consecuturus, qui me ipsum
                  non recipio, dum corpus amitto? Si saluare uis, fecisses hominem, cui salutem
                  dares. Si a delicto eripere cupis, ante mihi ne delinquerem contulisses. Quod
                  autem tecum suffragium circumfers legis? Quod habes testimonium propheticae uocis?
                  </seg><seg n="5"> Aut quid mihi possum de te solidum repromittere, cum te uideam
                  in phantasmate et non in soliditate uenisse? Quid ergo tibi cum figura corporis,
                  si corpus odisti? Immo reuinceris corporis quod odisti circumferre substantiam,
                  cuius suscipere uoluisti etiam figuram; odisse enim debueras corporis imitationem,
                  si oderas ueritatem, quoniam si alter es, aliter uenire debueras, ne dicereris
                  filius creatoris, si uel imaginem habuisses carnis et corporis. Certe si oderas
                  natiuitatem, quia creatoris oderas nuptiarum coniunctionem, recusare debueras
                  etiam imitationem hominis qui per nuptias nascitur creatoris. </seg><seg n="6">
                  Neque igitur eum haereticorum agnoscimus Christum, qui in imagine, ut dicitur,
                  fuit et non in ueritate, &lt;ne&gt; nihil uerum eorum quae gessit fecerit, si ipse
                  phantasma et non ueritas fuit, neque eum qui nihil in se nostri corporis gessit,
                  dum ex Maria nihil accepit, ne non nobis uenerit, dum non in nostra substantia
                  uisus apparuit, neque illum qui aetheream siue sideream, ut alii uoluerunt
                  haeretici, induit carnem, ne nullam in illo nostram intellegamus salutem, si non
                  etiam nostri corporis cognoscamus soliditatem, nec ullum omnino alterum, qui
                  quoduis aliud ex figmento haereticorum gesserit corpus fabularum. </seg><seg n="7"
                  > Omnes enim istos et natiuitas Domini et mors ipsa confutat. Nam <said>et uerbum,
                  </said>inquit Ioannes, <said>caro factum est et habitauit in nobis, </said>ut
                  merito corpus nostrum in illo fuerit, quoniam quidem nostram carnem sermo
                  suscepit. Et sanguis idcirco de manibus ac pedibus atque ipso latere demanauit, ut
                  nostri consors corporis probaretur, dum occasus nostri legibus moritur. </seg><seg
                  n="8"> Qui dum in eadem substantia corporis in qua moritur resuscitatus ipsius
                  corporis uulneribus comprobatur, etiam resurrectionis nostrae leges in sua carne
                  monstrauit, qui corpus quod ex nobis habuit in sua resurrectione restituit. Lex
                  enim resurrectionis ponitur, dum Christus ad exemplum ceterorum in substantia
                  corporis suscitatur. </seg><seg n="9"> Quoniam cum <said>caro et sanguis non
                     obtinere regnum Dei </said>scribitur, non carnis substantia damnata est, quae
                  diuinis manibus ne periret extructa est, sed sola carnis culpa merito reprehensa
                  est, quae uoluntaria hominis temeritate contra legis diuinae iura grassata est,
                  qua in baptismate et in mortis dissolutione sublata caro ad salutem reuertitur,
                  dum ad statum innocentiae deposita criminis mortalitate reuocatur.</seg></p>
            <p n="XI"><seg n="1"> Verum ne ex hoc, quod Dominum nostrum Iesum Christum Dei creatoris
                  Filium in substantia ueri corporis exhibitum asserimus, aliis haereticis hoc in
                  loco hominem tantum et solum defendentibus atque ideo hominem illum nudum et
                  solitarium probare cupientibus aut manus dedisse aut loquendi materiam commodasse
                  uideamur, non sic de substantia corporis ipsius exprimimus, ut solum tantum
                  hominem illum esse dicamus, sed ut diuinitate sermonis in ipsa concretione
                  permixta etiam Deum illum secundum scripturas esse teneamus. </seg><seg n="2"> Est
                  enim periculum grande saluatorem generis humani, totius Dominum et principem
                  mundi, cui <said>a </said>suo <said>Patre omnia tradita sunt </said>et cuncta
                  concessa, per quem instituta sunt uniuersa, creata sunt tota, digesta sunt cuncta,
                  aeuorum omnium et temporum regem, angelorum omnium principem, ante quem nihil
                  praeter Patrem, hominem tantummodo dicere et auctoritatem illi diuinam in his
                  abnegare. Haec enim contumelia haereticorum ad ipsum quoque Deum Patrem
                  redundabit, si Deus Pater Filium Deum generare non potuit. </seg><seg n="3"> Sed
                  enim ueritati caecitas haereticorum nulla praescribet nec quoniam in Christo
                  aliquid tenent, aliquid non tenent, alterum uident, alterum non uident, eripietur
                  nobis illud quod non uident per illud quod uident. </seg><seg n="4"> Quasi hominis
                  enim in illo fragilitates considerant, quasi Dei uirtutes non computant,
                  infirmitates carnis recolunt, potestates diuinitatis excludunt, quando si probatio
                  haec ex infirmitatibus Christi illuc proficit, ut homo ex infirmitatibus
                  comprobetur, probatio diuinitatis in illo collecta ex uirtutibus illuc proficiet,
                  ut etiam Deus ex operibus asseratur. Si enim passiones ostendunt in illo humanam
                  fragilitatem, cur opera non asserant in illo diuinam potestatem? Ne si hoc non
                  profecerit, ut Deus ex uirtutibus asseratur, nec passiones proficiant, ut etiam
                  homo ab ipsis esse monstretur. </seg><seg n="5"> Quaecumque enim lex in alterutro
                  fuerit posita, in altero inuenietur esse suscepta. Periculum enim erit nec hominem
                  illum ex passionibus ostendi, si non potuerit etiam Deus ex uirtutibus approbari.
                  Non est ergo in unam partem inclinandum et ab alia parte fugiendum, quoniam nec
                  tenebit perfectam ueritatem quisquis aliquam ueritatis excluserit portionem.
                  </seg><seg n="6"> Tam enim scriptura etiam Deum annuntiat Christum quam etiam
                  hominem ipsum annuntiat Deum, tam hominem descripsit Iesum Christum quam etiam
                  Deum quoque descripsit Christum Dominum, quoniam nec Dei tantum illum Filium esse
                  proponit, sed et hominis, nec hominis tantum dicit, sed et Dei referre consueuit,
                  ut dum ex utroque est, utrumque sit, ne si alterum tantum sit, alterum esse non
                  possit. </seg><seg n="7"> Vt enim praescripsit ipsa natura hominem credendum esse
                  qui ex homine sit, ita eadem natura praescribit et Deum credendum esse qui ex Deo
                  sit, ne si non et Deus fuerit, cum ex Deo sit, iam nec homo sit, licet ex homine
                  fuerit, et in alterutro utrumque periclitetur, dum alterum altero fidem perdidisse
                  conuincitur. </seg><seg n="8"> Qui legunt ergo hominis filium hominem Christum
                  Iesum, legant hunc eundem et Deum et Dei Filium nuncupatum. Nam quomodo est, qua
                  homo, ex Abraham, sic est etiam, qua Deus, ante ipsum Abraham. Et quomodo, qua
                  homo, filius Dauid, ita Dominus Dauid, qua Deus, nuncupatus est. Et quomodo, qua
                  homo, sub lege factus est, ita, qua Deus, sabbati Dominus expressus est. Et
                  quomodo, qua homo, sententiam patitur, sic omne, qua Deus, de uiuis et mortuis
                  iudicium habere reperitur. Et quomodo post mundum, qua homo, nascitur, sic ante
                  mundum, qua Deus, fuisse perhibetur. Et quomodo <said>ex semine Dauid, </said>qua
                  homo, genitus est, sic [ita] per ipsum, qua Deum, mundus dicitur institutus. Et
                  quomodo, qua homo, post multos, sic, qua Deus, ante omnes. Et quomodo ceteris, qua
                  homo, inferior, sic omnibus, qua Deus, maior. Et quomodo in caelum, qua homo,
                  ascendit, sic inde, qua Deus, ante descendit. Et quomodo ad Patrem, qua homo,
                  uadit, sic oboediens Patri, qua Filius, inde descensurus est. </seg><seg n="9">
                  Ita si mediocritates in illo approbant humanam fragilitatem, maiestates in illo
                  affirmant diuinam potestatem. Periculum est enim, cum utrumque legis, non
                  utrumque, sed alterum credidisse. Ex quo quoniam utrumque in Christo legitur,
                  utrumque credatur, ut fides ita demum uera sit, si et perfecta fuerit. </seg><seg
                  n="10"> Nam si ex duobus, altero in fide cessante, unum et quidem id quod est
                  minus ad credendum fuerit assumptum, perturbata regula ueritatis, temeritas ista
                  non salutem contulerit, sed in uicem salutis de iactura fidei periculum mortis
                  grande conflauerit.</seg></p>
            <p n="XII"><seg n="1"> Cur ergo dubitemus dicere quod scriptura non dubitat exprimere?
                  Cur haesitabit fidei ueritas, in quo scripturae numquam haesitauit auctoritas?
                  Ecce enim Osee prophetes ait ex persona Patris: <said>Iam non saluabo eos in arcu
                     neque in equis neque in equitibus, sed saluabo eos in Domino Deo ipsorum.
                  </said></seg><seg n="2"> Si Deus saluare se dicit in Deo, non autem saluat nisi in
                  Christo Deus, cur ergo homo dubitet Christum Deum dicere, quem Deum a Patre
                  animaduertit positum per scripturas esse? Immo si non saluat nisi in Deo Pater
                  Deus, saluari non poterit a Deo Patre quisquam, nisi confessus fuerit Christum
                  Deum, in quo se et per quem se repromittit Pater salutem daturum. Vt merito
                  quisquis illum agnoscit esse Deum, salutem inueniat in Deo Christo, quisquis non
                  recognoscit esse Deum, salutem perdiderit, quam alibi nisi in Christo Deo inuenire
                  non poterit. </seg><seg n="3"> Quomodo enim Esaias: <said>Ecce uirgo concipiet et
                     pariet filium et uocabitis nomen eius Emmanuel, quod interpretatum est
                     'nobiscum Deus', </said>sic Christus ipse dicit: <said>Ecce ego uobiscum sum
                     usque ad consummationem saeculi. </said>Est ergo nobiscum Deus, immo multo
                  magis etiam in nobis est. Nobiscum est Christus, est ergo cuius nomen est
                  'nobiscum Deus', quia et nobiscum est. Aut numquid non est nobiscum? Quomodo ergo
                  dicit se nobiscum esse? Est ergo nobiscum. Sed quoniam nobiscum est, Emmanuel, id
                  est 'nobiscum Deus', dictus est. Deus ergo quia nobiscum est, 'nobiscum Deus'
                  dictus est. </seg><seg n="4"> Idem prophetes: <said>Conualescite, manus dissolutae
                     et genua debilia, consolamini, pusillanimes sensu, conualescite, nolite timere.
                     Ecce Deus noster iudicium retribuet, ipse ueniet et saluabit nos: tunc
                     aperientur oculi caecorum et aures surdorum audient; tunc saliet claudus sicut
                     ceruus et diserta erit lingua mutorum. </said></seg><seg n="5"> Si in aduentu
                  Dei dicit prophetes haec futura signa quae facta sunt, aut Dei Filium agnoscant
                  Christum, in cuius aduentu et a quo haec sanitatum signa facta sunt, aut
                  diuinitatis Christi ueritate superati, in alteram haeresim ruentes, Christum dum
                  Filium Dei et Deum confiteri nolunt, Patrem illum esse confitebuntur. Vocibus enim
                  prophetarum inclusi iam Christum Deum negare non possunt. </seg><seg n="6"> Quid
                  ergo respondent, cum in aduentu Dei haec signa futura dicuntur quae in aduentu
                  Christi gesta sunt? Christum qualiter accipiunt Deum &#151; Deum enim iam negare
                  non possunt &#151;, qua Patrem aut qua Filium? Si qua Filium, cur Dei Filium Deum
                  negant? Si qua Patrem, cur eos non sequuntur qui eiusmodi blasphemias tenere
                  uidentur? Nisi quoniam nobis in hoc aduersus illos de ueritate certamine hoc
                  interim sufficit, ut quocumque genere conuicti Christum confiteantur et Deum, quem
                  etiam Deum negare uoluerunt. </seg><seg n="7"> Per Abacuc prophetam ait:
                     <said>Deus ab Africo ueniet et sanctus de monte opaco et condenso. </said>Quem
                  uolunt isti ab Africo uenire? Si uenisse aiunt omnipotentem Deum Patrem, ergo de
                  loco Deus Pater uenit, ex quo etiam loco cluditur et intra sedis alicuius
                  angustias continetur. Et iam per istos, ut diximus, Sabelliana haeresis sacrilega
                  corporatur, siquidem Christus non Filius, sed Pater creditur, et nouo more, dum ab
                  istis destricte homo nudus asseritur, per eos rursum Christus Pater Deus
                  omnipotens comprobatur. </seg><seg n="8"> At si in Bethlehem, cuius metaturae
                  regio ad meridianam respicit plagam caeli, Christus nascitur, qui per scripturas
                  et Deus dicitur, merito Deus hic ab Africo uenire describitur, quia a Bethlehem
                  uenturus esse praeuidebatur. </seg><seg n="9"> Eligant ergo ex duobus, quid
                  uelint, hunc qui ab Africo uenit Filium esse an Patrem; Deus enim dicitur ab
                  Africo uenturus. Si Filium, quid dubitant Christum et Deum dicere? Deum enim
                  scriptura dicit esse uenturum. Si Patrem, quid dubitant cum Sabellii temeritate
                  misceri, qui Christum Patrem dicit? Nisi quoniam siue illum Patrem, siue Filium
                  dixerint, ab haeresi sua inuiti licet desciscant necesse est, qui Christum hominem
                  tantummodo solent dicere, dum illum rebus ipsis coacti Deum incipiunt promere,
                  siue dum illum Patrem, siue dum illum Filium uoluerint nuncupare.</seg></p>
            <p n="XIII"><seg n="1"> Ac sic et Ioannes natiuitatem Christi describens <said>Verbum,
                  </said>inquit, <said>caro factum est, et habitauit in nobis, et uidimus claritatem
                     eius, claritatem tamquam unigeniti a Patre, plenus gratia et ueritate.
                  </said>Nam <said>et uocatur nomen eius uerbum Dei, </said>nec immerito.
                     <said>Eructauit, </said>inquit, <said>cor meum uerbum bonum, </said>quod uerbum
                  regis nomine consequenter appellat inferendo: <said>Dico ego opera mea regi.
                  </said></seg><seg n="2">
                  <said>Per ipsum </said>enim <said>omnia facta sunt </said>opera <said>et sine ipso
                     factum est nihil. Siue </said>enim, inquit apostolus, <said>throni, siue
                     dominationes, siue uirtutes, siue potestates, uisibilia et inuisibilia, omnia
                     per ipsum constant. </said>Verbum autem hoc illud est, quod <said>in sua uenit,
                     et sui eum non receperunt. Mundus </said>enim <said>per ipsum factus est, et
                     mundus eum non cognouit. Verbum </said>autem hoc <said>erat in principio apud
                     Deum, et Deus erat uerbum. </said></seg><seg n="3"> Quis igitur dubitet, cum in
                  extrema parte dicitur: <said>Verbum caro factum est, et habitauit in nobis,
                  </said>Christum, cuius est natiuitas, et quia caro factus est, esse hominem, et
                  quia uerbum Dei, Deum incunctanter edicere esse, praesertim cum animaduertat
                  scripturam euangelicam utramque istam substantiam in unam natiuitatis Christi
                  foederasse concordiam? </seg><seg n="4"> Hic est enim qui <said>sicut sponsus
                     egreditur de thalamo suo, exultauit ut gigas ad currendam uiam; a summo caelo
                     egressio eius et usque ad summum regressio eius, </said>quoniam usque ad summum
                     <said>nec quisquam in caelum ascendit, nisi qui de caelo descendit; Filius
                     hominis qui est in caelis. </said>Repetens hoc ipsum dicit: <said>Pater,
                     clarifica me eo honore, quo fui apud te antequam mundus esset.
                  </said></seg><seg n="5"> Ac si de caelo descendit uerbum hoc tamquam sponsus ad
                  carnem, ut per carnis assumptionem Filius hominis illuc posset ascendere, unde Dei
                  Filius uerbum descenderat, merito dum per connexionem mutuam et caro uerbum Dei
                  gerit et Filius Dei fragilitatem carnis assumit, cum sponsa carne conscendens
                  illuc, unde sine carne descenderat, recipit iam claritatem illam, quam dum ante
                  mundi institutionem habuisse ostenditur, Deus manifestissime comprobatur. Et
                  nihilominus dum mundus ipse post illum institutus refertur, per ipsum creatus esse
                  reperitur, quo ipso diuinitatis in ipso per quem factus est mundus et claritas et
                  auctoritas comprobetur. </seg><seg n="6"> Quodsi, cum nullius sit nisi Dei cordis
                  nosse secreta, Christus secreta conspicit cordis, quodsi, cum nullius sit nisi Dei
                  peccata dimittere, idem Christus peccata dimittit, quodsi, cum nullius sit hominis
                  de caelo uenire, de caelo ueniendo descendit, quodsi, cum nullius hominis haec uox
                  esse possit: <said>Ego et Pater unum sumus, </said>hanc uocem de conscientia
                  diuinitatis Christus solus edicit, quodsi postremo omnibus diuinitatis Christi
                  probationibus et rebus instructus apostolus Thomas respondens Christo
                     <said>Dominus meus et Deus meus </said>dicit, quodsi et apostolus Paulus
                     <said>Quorum </said>[,<said> </said>inquit,] <said>fratres et ex quibus
                     Christus secundum carnem, qui est super omnia Deus benedictus in saecula
                  </said>in suis literis scribit, quodsi idem se apostolum <said>non ab hominibus
                     aut per hominem, sed per Iesum Christum </said>constitutum esse depromit,
                  quodsi idem euangelium non se ab hominibus didicisse aut per hominem, sed per
                  Iesum Christum accepisse contendit, merito Deus est Christus. </seg><seg n="7">
                  Itaque hoc in loco ex duobus alterum constare debebit. Cum enim manifestum sit
                  omnia esse facta per Christum, aut ante omnia est, quoniam <said>omnia per ipsum,
                  </said>et merito et Deus est, aut quia homo est, post omnia est et merito per
                  ipsum nihil factum est. Sed nihil per ipsum factum esse non possumus dicere, cum
                  animaduertamus <said>omnia per ipsum facta </said>esse scriptum. Non ergo post
                  omnia est, id est non homo tantum est, qui post omnia est, sed et Deus, quoniam
                  Deus ante omnia est. Ante omnia est enim, quia <said>per ipsum omnia, </said>ne si
                  homo tantum, nihil per ipsum, aut si omnia per ipsum, non homo tantum, quoniam si
                  homo tantum, non omnia per ipsum, immo nihil per ipsum. </seg><seg n="8"> Quid
                  ergo respondent? Nihil per ipsum, ut homo sit tantum? Quomodo ergo omnia per
                  ipsum? Ergo non homo tantummodo est, sed et Deus, siquidem omnia sunt per ipsum,
                  ut merito intellegere debeamus nec hominem esse Christum tantummodo, qui est post
                  omnia, sed et Deum, cum per ipsum facta sint omnia. Quomodo enim aut hominem
                  tantummodo dicas, cum illum etiam in carne conspicias, nisi quoniam, si utrumque
                  animaduertitur, utrumque merito credatur?</seg></p>
            <p n="XIV"><seg n="1"> Et tamen adhuc dubitat haereticus Christum dicere esse Deum, quem
                  Deum tot et rebus animaduertit et uocibus approbatum. </seg><seg n="2"> Si homo
                  tantummodo Christus, quomodo ueniens in hunc mundum <said>in sua uenit, </said>cum
                  homo nullum fecerit mundum? </seg><seg n="3"> Si homo tantummodo Christus, quomodo
                     <said>mundus per ipsum factus </said>esse refertur, cum non per hominem mundus,
                  sed post mundum homo institutus referatur? </seg><seg n="4"> Si homo tantummodo
                  Christus, quomodo non <said>ex semine </said>tantum <said>Dauid </said>Christus,
                  sed <said>uerbum caro factum est et habitauit in nobis? </said>Nam etsi
                  protoplastus non ex semine, sed tamen protoplastus non est ex uerbi et carnis
                  coniunctione concretus. Non est enim <said>uerbum caro factum, et habitauit in
                     nobis. </said></seg><seg n="5"> Si homo tantummodo Christus, quomodo <said>qui
                     de caelo uenit, quae uidit et audit testificatur, </said>cum constet hominem de
                  caelo, quia ibi nasci non possit, uenire non posse? </seg><seg n="6"> Si homo
                  tantummodo Christus, quomodo <said>uisibilia et inuisibilia, throni, uirtutes et
                     dominationes per ipsum et in ipso creata </said>esse referuntur, cum uirtutes
                  caelestes per hominem fieri non potuerint, quae ante hominem ipsum esse debuerint?
                  </seg><seg n="7"> Si homo tantummodo Christus, quomodo adest ubique inuocatus, cum
                  haec hominis natura non sit, sed Dei, ut adesse omni loco possit? </seg><seg n="8"
                  > Si homo tantummodo Christus, cur homo in orationibus mediator inuocatur, cum
                  inuocatio hominis ad praestandam salutem inefficax iudicetur? </seg><seg n="9"> Si
                  homo tantummodo Christus, cur spes in illum ponitur, cum spes in homine maledicta
                  referatur? </seg><seg n="10"> Si homo tantummodo Christus, cur non licet Christum
                  sine exitio animae negari, cum in hominem commissum delictum referatur posse
                  dimitti? </seg><seg n="11"> Si homo tantummodo Christus, quomodo Ioannes Baptista
                  testatur et dicit: <said>qui post me uenit, ante me factus est, quia prior me
                     fuit, </said>cum si homo tantummodo Christus, post Ioannem natus ante Ioannem
                  esse non possit, nisi quoniam illum, qua Deus est, ante praecessit? </seg><seg
                  n="12"> Si homo tantummodo Christus, quomodo <said>quae Pater facit, et Filius
                     facit similiter, </said>cum homo caelestibus operibus Dei similia opera facere
                  non possit? </seg><seg n="13"> Si homo tantummodo Christus, quomodo <said>sicut
                     Pater in se uitam habet, ita dedit Filio uitam habere in semetipso, </said>cum
                  exemplo Patris Dei homo in se uitam habere non possit, cum non in aeternitate sit
                  gloriosus, sed in materia mortalitatis effectus? </seg><seg n="14"> Si homo
                  tantummodo Christus, quomodo refert: <said>Ego sum panis uitae aeternae qui de
                     caelo descendi, </said>cum neque panis uitae homo esse possit ipse mortalis nec
                  de caelo descenderit nulla in caelo constituta materia fragilitatis? </seg><seg
                  n="15"> Si homo tantummodo Christus, quomodo dicit quia <said>Patrem Deum nemo
                     uidit umquam, nisi qui est a Deo, hic uidit </said>Deum? Quoniam si homo
                  tantummodo Christus, Deum uidere non potuit, quia <said>Deum nemo </said>hominum
                     <said>uidit. </said>Si autem dum ex Deo est, Deum uidit, plus se quam hominem,
                  dum Deum uidit, intellegi uoluit. </seg><seg n="16"> Si homo tantummodo Christus,
                  cur dicit: <said>Quid si uideritis Filium hominis ascendentem illuc ubi ante erat?
                  </said>Ascendit autem in caelum. Ibi ergo fuit, dum illuc redit ubi prius fuit.
                  </seg><seg n="17"> Quodsi de caelo missus a Patre est, non utique homo tantum est;
                  homo enim, ut diximus, de caelo uenire non potuit. Non igitur ibi ante homo fuit,
                  sed illuc ascendit ubi non fuit. Descendit autem Dei uerbum, quod ibi fuit,
                  uerbum, inquam, Dei et Deus per quem <said>facta sunt omnia et sine </said>quo
                     <said>factum est nihil. </said>Non igitur homo inde sic de caelis uenit, sed
                  Dei sermo, id est Deus, inde descendit.</seg></p>
            <p n="XV"><seg n="1"> Si homo tantummodo Christus, quomodo ait: <said>Etsi ego de me
                     testificor, uerum est testimonium meum;</said>
                  <said>quia scio unde uenerim et quo eam, uos secundum carnem iudicatis?
                  </said>Ecce et hic illuc se dicit rediturum, unde se testificatur ante uenisse,
                  missum scilicet de caelo. Descendit ergo unde uenit, quomodo illuc uadit unde
                  descendit. Ex quo si homo tantummodo Christus esset, non inde uenisset; atque ideo
                  nec illuc abiret, quoniam non inde uenisset. Veniendo autem inde, unde homo uenire
                  non potest, Deum se ostendit uenisse. </seg><seg n="2"> Sed enim huius ipsius
                  descensionis ignari et imperiti Iudaei heredes sibi haereticos istos reddiderunt,
                  quibus dicitur: <said>Vos ignoratis unde ueniam et quo eam: uos secundum carnem
                     iudicatis. </said>Tam isti quam Iudaei carnalem solam esse Christi natiuitatem
                  tenentes nihil aliud Christum esse quam hominem crediderunt, non considerantes
                  illud, quoniam [,cum] de caelo homo non potuerit uenire, ut merito illuc posset
                  redire, Deum esse qui inde descenderit, unde homo uenire non potuerit. </seg><seg
                  n="3"> Si homo tantummodo Christus, quomodo dicit: <said>Vos ex inferioribus
                     estis, ego de sursum sum;</said>
                  <said>uos de hoc mundo estis, ego non sum de hoc mundo? </said>Ideo autem si omnis
                  homo ex hoc mundo est et ideo in hoc mundo est Christus, an homo tantummodo est?
                  Absit. Sed considera quod ait: <said>Ego non sum de hoc mundo. </said>Numquid ergo
                  mentitur, cum ex hoc mundo sit, si homo tantummodo sit? Aut si non mentitur, non
                  est ex hoc mundo. Non ergo homo tantummodo est, quia ex hoc mundo non est.
                  </seg><seg n="4"> Sed ne lateret, quis esset, expressit unde esset: <said>Ego,
                  </said>inquit, <said>de sursum sum, </said>hoc est de caelo, unde homo uenire non
                  potest; non enim in caelo factus est. Deus est ergo qui de sursum est et idcirco
                  de hoc mundo non est. Quamquam etiam quodammodo ex hoc mundo est. Vnde non Deus
                  tantum est Christus, sed et homo. Vt merito quomodo non est ex hoc mundo secundum
                  uerbi diuinitatem, ita ex hoc mundo sit secundum suscepti corporis fragilitatem;
                  homo est enim cum Deo iunctus et Deus cum homine copulatus. </seg><seg n="5"> Sed
                  idcirco nunc hic Christus in unam partem solius diuinitatis incubuit, quoniam
                  caecitas Iudaica solam in Christo partem carnis aspexit, et inde in praesenti loco
                  silentio praeterita corporis fragilitate, quae de mundo est, de sua sola
                  diuinitate locutus est, quae de mundo non est, ut in quantum illi inclinauerant ut
                  hominem illum tantummodo crederent, in tantum illos Christus posset ad diuinitatem
                  suam considerandam trahere, ut se Deum crederent, uolens illorum incredulitatem
                  circa diuinitatem suam omissa interim commemoratione sortis humanae solius
                  diuinitatis oppositione superare. </seg><seg n="6"> Si homo tantummodo Christus,
                  quomodo dicit: <said>Ego ex Deo prodii et ueni, </said>cum constet hominem a Deo
                  factum esse, non ex Deo processisse? Ex Deo autem homo quomodo non processit, sic
                  Dei uerbum processit, de quo dictum est: <said>Eructauit cor meum uerbum bonum,
                  </said>quod quoniam ex Deo est, merito et <said>apud Deum </said>est, quodque quia
                  non otiose prolatum, merito omnia facit. <said>Omnia </said>enim <said>per ipsum
                     facta sunt et sine ipso factum est nihil. </said>Sed enim hoc uerbum, per quod
                  facta sunt omnia, &lt;Deus est&gt;. <said>Et Deus, </said>inquit, <said>erat
                     uerbum. </said>Deus ergo processit ex Deo, dum qui processit sermo Deus est qui
                  processit ex Deo. </seg><seg n="7"> Si homo tantummodo Christus, quomodo ait:
                     <said>Si quis uerbum meum seruauerit, mortem</said>
                  <said>non uidebit in aeternum? </said>Mortem in aeternum non uidere, quid aliud
                  quam immortalitas est? Immortalitas autem diuinitati socia est, quia et diuinitas
                  immortalis est et immortalitas diuinitatis fructus est. Sed enim omnis homo
                  mortalis est, immortalitas autem ex mortali non potest esse. Ergo ex Christo
                  homine mortali immortalitas non potest nasci. Sed <said>qui uerbum custodierit,
                  </said>inquit, <said>meum, mortem non uidebit in aeternum. </said>Ergo uerbum
                  Christi praestat immortalitatem et per immortalitatem praestat diuinitatem. Quodsi
                  non potest exhibere ut immortalem alterum faciat ipse mortalis, hoc autem Christi
                  uerbum exhibet pariter et praestat immortalitatem, non utique homo tantum est qui
                  praestat immortalitatem, quam, si tantummodo homo esset, praestare non posset;
                  praestando autem diuinitatem per immortalitatem Deum se probat diuinitatem
                  porrigendo, quam, nisi Deus esset, praestare non posset. </seg><seg n="8"> Si homo
                  tantummodo Christus, quomodo inquit: <said>Ante Abraham ego sum? </said>Nemo enim
                  hominum ante eum potest esse ex quo ipse est nec potest fieri ut quicquam prius
                  fuerit ante illum ex quo ipsum originem sumpsit. Sed enim Christus cum ex Abraham
                  sit, ante Abraham esse se dicit. Aut mentitur igitur et fallit, si ante Abraham
                  non fuit, qui ex Abraham fuit, aut non fallit, si etiam Deus est, dum ante Abraham
                  fuit. Quod nisi fuisset, consequenter cum ex Abraham fuisset, ante Abraham esse
                  non posset. </seg><seg n="9"> Si homo tantummodo Christus, quomodo ait: <said>Et
                     ego agnoscam eas et sequuntur me meae, et ego uitam aeternam do illis, et
                     numquam peribunt in perpetuum? </said>Sed enim cum omnis homo mortalitatis sit
                  legibus alligatus et idcirco in perpetuum se ipse seruare non posset, multo magis
                  in perpetuum alterum seruare non poterit. At in perpetuum se Christus repromittit
                  salutem daturum. Quam si non dat, mendax est; si dat, Deus est. Sed non fallit,
                  dat enim quod repromittit. Deus est ergo, qui salutem perpetuam porrigit, quam
                  homo, qui se ipsum seruare non potest, alteri praestare non poterit. </seg><seg
                  n="10"> Si homo tantummodo Christus, quid est quod ait: <said>Ego et Pater unum
                     sumus? </said>Quomodo enim <said>ego et Pater unum sumus, </said>si non et Deus
                  est et Filius, qui idcirco unum potest dici, dum ex ipso est et dum Filius eius
                  est et dum ex ipso nascitur, dum ex ipso processisse reperitur, per quod et Deus
                  est? </seg><seg n="11"> Quod cum inuidiosum Iudaei putassent et blasphemum
                  credidissent eo quod se ostenderat his sermonibus Christum esse Deum ac propterea
                  ad lapides concurrissent et saxorum ictus inicere gestissent, exemplo et
                  testimonio scripturarum aduersarios suos fortiter refutauit. <said>Si illos,
                  </said>inquit, <said>dixit deos, ad quos uerba facta sunt, et non potest solui
                     scriptura: quem Pater sanctificauit et misit in hunc mundum uos dicitis quia
                     blasphemas, quia dixi: Filius Dei sum ego? </said></seg><seg n="12"> Quibus
                  uocibus neque se negauit Deum, quinimmo Deum se esse firmauit. Nam quia sine
                  dubitatione dei esse dicuntur ad quos uerba facta sunt, multo magis hic Deus qui
                  melior illis omnibus inuenitur. Et nihilominus calumniosam blasphemiam
                  dispositione legitima congruenter refutauit. Deum enim se sic intellegi uult, ut
                  Filium Dei et non ipsum Patrem uellet intellegi. Missum enim se esse dixit et
                     <said>multa opera </said>se <said>ex Patre </said>ostendisse monstrauit, ex quo
                  non Patrem se, sed Filium esse intellegi uoluit, et in ultima parte defensionis
                  Filii, non Patris fecit mentionem dicendo: <said>Vos dicitis quia blasphemas, quia
                     dixi; Filius Dei sum? </said></seg><seg n="13"> Ita quod ad crimen blasphemiae
                  pertinet, Filium se, non Patrem dicit, quod autem ad diuinitatem spectet ipsius,
                     <said>Ego et Pater unum sumus </said>dicendo Filium se esse et Deum probauit.
                  Deus est ergo, Deus autem sic, ut Filius sit, non Pater.</seg></p>
            <p n="XVI"><seg n="1"> Si homo tantummodo Christus, quomodo ipse dicit: <said>Et omnis
                     qui uidet et credit in me, non morietur in aeternum? </said>Sed enim qui in
                  hominem solitarium credit et nudum, maledictus dicitur, hic autem qui credit in
                  Christum, non maledictus, sed in aeternum non moriturus refertur. Ex quo si aut
                  homo est tantum, ut haeretici uolunt, quomodo quisquis in eum credit non morietur
                  in aeternum, cum maledictus esse teneatur qui confidit in homine? Aut si non
                  maledictus, sed potius ad aeternae uitae consecutionem, ut legitur, destinatus,
                  non homo tantummodo Christus, sed et Deus, in quem qui credit et maledictionis
                  periculum deponit et ad fructum iustitiae accedit. </seg><seg n="2"> Si homo
                  tantummodo Christus, quomodo paracletum dicit de suo esse sumpturum quae
                  nuntiaturus sit? Neque enim paracletus ab homine quicquam accipit, sed homini
                  scientiam paracletus porrigit, nec futura ab homine paracletus discit, sed de
                  futuris hominem paracletus instruit. Ergo aut non accepit paracletus a Christo
                  homine quod nuntiet, quoniam paracleto homo nihil poterit dare a quo ipse homo
                  debet accipere, et fallit in praesenti loco Christus et decipit, cum paracletum a
                  se homine accepturum quae nuntiet dicit, aut non nos fallit, sicut nec fallit, et
                  accepit paracletus a Christo quae nuntiet. </seg><seg n="3"> Sed si a Christo
                  accepit quae nuntiet, maior ergo iam paracleto Christus est, quoniam nec
                  paracletus a Christo acciperet, nisi minor Christo esset. Minor autem Christo
                  paracletus Christum etiam Deum esse hoc ipso probat, a quo accepit quae nuntiat,
                  ut testimonium Christi diuinitatis grande sit, dum minor Christo paracletus
                  repertus ab illo sumit quae ceteris tradit. Quandoquidem si homo tantummodo
                  Christus, a paracleto Christus acciperet quae diceret, non a Christo paracletus
                  acciperet quae nuntiaret. </seg><seg n="4"> Si homo tantummodo Christus, quare
                  credendi nobis talem regulam posuit quo diceret: <said>Haec est autem uita
                     aeterna, ut sciant te unum et uerum Deum et quem misisti Iesum Christum?
                  </said>Si noluisset se etiam Deum intellegi, cur addidit: <said>et quem misisti
                     Iesum Christum, </said>nisi quoniam et Deum accipi uoluit? Quoniam si se Deum
                  nollet intellegi, addidisset: 'et quem misisti hominem Iesum Christum'. Nunc autem
                  neque addidit nec se hominem nobis tantummodo Christus tradidit, sed Deo iunxit,
                  ut et Deum per hanc coniunctionem, sicut est, intellegi uellet. </seg><seg n="5">
                  Est ergo credendum secundum praescriptam regulam in Dominum unum uerum Deum et in
                  eum quem misit Iesum Christum consequenter, qui se nequaquam Patri, ut diximus,
                  iunxisset, nisi Deum quoque intellegi uellet. Separasset enim ab eo, si Deum
                  intellegi se noluisset; inter homines enim tantummodo se collocasset, si hominem
                  se esse tantummodo sciret, nec cum Deo iunxisset, si se non et Deum nosset. Nunc
                  et de homine tacet, quoniam hominem illum nemo dubitat, et Deo se iungit merito,
                  ut credituris diuinitatis suae formulam poneret. </seg><seg n="6"> Si homo
                  tantummodo Christus, quomodo dicit: <said>Et nunc honorifica me gloria quam
                     habebam apud te priusquam mundus esset? </said>Si antequam mundus esset gloriam
                  habuit apud Deum et claritatem tenuit apud Patrem, ante mundum fuit; nec enim
                  habuisset gloriam, nisi ipse prius fuisset, qui gloriam posset tenere. Nemo enim
                  habere aliquid poterit, nisi ante ipse fuerit qui aliquid tenet. Sed enim Christus
                  habet gloriam ante mundi institutionem. Ergo ante institutionem mundi fuit. Nisi
                  enim ante institutionem mundi esset, ante mundi institutionem gloriam habere non
                  posset, cum ipse non esset. Sed enim homo gloriam ante mundi institutionem habere
                  non potuit, qui post mundum fuit; Christus autem habuit; ante mundum igitur fuit;
                  non igitur homo tantummodo fuit, qui ante mundum fuit. Deus est igitur, quoniam
                  ante mundum fuit et gloriam ante mundum tenuit. </seg><seg n="7"> Nec
                  praedestinatio ista dicatur, quoniam nec posita est. Aut addant hoc, qui hoc
                  putant; sed uae est adicientibus, quomodo et detrahentibus positum; non potest
                  ergo dici quod non potest adici. Sublata ergo praedestinatione quae non est
                  posita, in substantia fuit Christus ante mundi institutionem. <said>Verbum
                  </said>est enim per quod <said>facta sunt omnia et sine </said>quo <said>factum
                     est nihil. </said></seg><seg n="8"> Quoniam et si in praedestinatione dicitur
                  gloriosus et ante mundi institutionem fuisse praedestinationem, ordo seruetur et
                  ante hunc erit multus numerus hominum in gloriam destinatus. Minor enim per istam
                  destinationem Christus ceteris intellegetur, quibus posterior denotatur. Nam si
                  haec gloria in praedestinatione fuit, praedestinationem istam in gloriam
                  nouissimus Christus accepit; ante enim praedestinatus Adam esse cernetur et Abel
                  et Enoch et Noe et Abraham et reliqui ceteri. </seg><seg n="9"> Nam cum apud Deum
                  et personarum et rerum omnium ordo digestus sit, ante hanc praedestinationem
                  Christi in gloria multi praedestinati fuisse dicentur. Et hoc pacto minor ceteris
                  hominibus Christus esse deprehenditur, qui melior et maior et antiquior ipsis
                  quoque angelis inuenitur. </seg><seg n="10"> Aut haec igitur omnia tollantur, ut
                  Christo diuinitas non auferatur; aut si haec tolli non possunt, Christo ab
                  haereticis diuinitas propria reddatur.</seg></p>
            <p n="XVII"><seg n="1"> Quid si Moyses hanc eandem regulam ueritatis exsequitur et hoc
                  in principio suarum nobis tradidit literarum, quo discamus omnia creata et condita
                  esse per Dei Filium, hoc est per Dei uerbum? Id enim dicit quod Ioannes, quod
                  ceteri, immo et Ioannes et ceteri ab hoc intelleguntur accepisse quod dicant.
                  </seg><seg n="2"> Si enim Ioannes dicit: <said>Omnia per ipsum facta sunt, et sine
                     ipso factum est nihil, </said>prophetes autem refert: <said>Dico ego opera mea
                     regi, </said>Moyses autem introducit praecipientem Deum ut lux fiat in primis,
                  caelum firmetur, aquae congregentur, arida ostendatur, fructus secundum semina
                  prouocetur, animalia producantur, luminaria in caelo atque astra ponantur, non
                  alium ostendit tunc adfuisse Deo cui praeciperenter haec opera ut fierent, nisi
                  eum per quem <said>facta sunt omnia, et sine </said>quo <said>factum est nihil.
                  </said></seg><seg n="3"> Ac si hic uerbum Dei est &#151; nam <said>eructauit cor
                     meum uerbum bonum </said>&#151;, ostendit in principio uerbum fuisse et uerbum
                  hoc apud Patrem fuisse, Deum praeterea uerbum fuisse, omnia per ipsum facta esse.
                  Sed enim hoc <said>uerbum caro factum est et habitauit in nobis, </said>Christus
                  scilicet Filius Dei, quem dum et postmodum secundum carnem hominem accipimus et
                  ante mundi institutionem Dei uerbum et Deum uidemus, merito secundum institutionem
                  ueteris et noui testamenti et Deum et hominem Christum Iesum et credimus et
                  tenemus. </seg><seg n="4"> Quid si idem Moyses introducit dicentem Deum:
                     <said>Faciamus hominem ad imaginem et similitudinem nostram, </said>et infra:
                     <said>Et fecit Deus hominem, ad imaginem Dei fecit illum, masculum et feminam
                     fecit eos? </said>Si, ut iam docuimus, Dei Filius est per quem facta sunt
                  omnia, utique Dei Filius est per quem etiam homo institutus est, propter quem
                  facta sunt omnia. </seg><seg n="5"> Sed enim Deo praecipiente ut homo fiat, Deus
                  refertur esse qui hominem facit; facit autem hominem Dei Filius, uerbum scilicet
                  Dei per quem <said>facta sunt omnia, et sine </said>quo <said>factum est nihil.
                  </said>Hoc autem <said>uerbum caro factum est et habitauit in nobis. </said>Ergo
                  Christus est Deus. Per Christum igitur homo factus est, ut per Dei Filium. Sed
                  Deus hominem ad imaginem Dei fecit. Deus est ergo qui fecit hominem ad imaginem
                  Dei. Deus ergo Christus est, ut merito nec ueteris testamenti circa personam
                  Christi uacillet auctoritas, dum noui testamenti manifestatione fulcitur, nec noui
                  testamenti intercepta sit potestas, dum radicibus ueteris testamenti eiusdem
                  nititur ueritas. </seg><seg n="6"> Ex quo qui Christum, Dei Filium et hominis,
                  tantummodo praesumunt hominem, non et Deum, contra testamentum et uetus et nouum
                  faciunt, dum et ueteris et noui testamenti auctoritatem ueritatemque corrumpunt.
                  </seg><seg n="7"> Quid si idem Moyses ubique introducit Deum Patrem immensum atque
                  sine fine, non qui loco cludatur, sed qui omnem locum cludat, nec eum qui in loco
                  sit, sed potius in quo omnis locus sit, omnia continentem et cuncta complexum, ut
                  merito nec descendat nec ascendat, quoniam ipse omnia et continet et implet, et
                  tamen nihilominus introducit Deum descendentem ad turrem quam aedificabant filii
                  hominum, considerare quaerentem et dicentem: <said>Venite et mox descendamus et
                     confundamus illic ipsorum linguas, ut non audiat unusquisque uocem proximi sui?
                  </said>Quem uolunt hic Deum descendisse ad turrem illam et homines tunc illos
                  uisitare quaerentem? Deum Patrem? Ergo iam loco clauditur. Et quomodo omnia ipse
                  complectitur? </seg><seg n="8"> Aut numquid angelum cum angelis dicit descendentem
                  et dicentem: <said>Venite et mox descendamus et confundamus illic ipsorum linguas?
                  </said>Sed enim in Deuteronomio animaduertimus rettulisse Deum haec Deumque
                  dixisse, ubi ponitur: <said>Cum disseminaret filios Adam, statuit fines gentium
                     iuxta numerum angelorum Dei. </said>Neque ergo Pater descendit, ut res indicat,
                  neque angelus ista praecepit, ut res probat. </seg><seg n="9"> Superest ergo ut
                  ille descenderit, de quo apostolus Paulus: <said>Qui descendit, ipse est qui
                     ascendit super omnes caelos, ut impleret omnia, </said>hoc est Dei Filius, Dei
                  uerbum. <said>Verbum </said>autem Dei <said>caro factum est et habitauit in nobis.
                  </said>Hic erit Christus. Deus ergo pronuntiabitur Christus.</seg></p>
            <p n="XVIII"><seg n="1"> Ecce idem Moyses refert alio in loco quod Abrahae uisus sit
                  Deus. Atquin idem Moyses audit a Deo quod nemo hominum Deum uideat et uiuat. Si
                  uideri non potest Deus, quomodo uisus est Deus? Aut si uisus est, quomodo uideri
                  non potest? </seg><seg n="2"> Nam et Ioannes <said>Deum nemo, </said>inquit,
                     <said>uidit umquam, </said>et apostolus Paulus: <said>Quem uidit hominum nemo
                     nec uidere potest. </said>Sed non utique scriptura mentitur. Ergo uere uisus
                  est Deus. Ex quo intellegi potest quod non Pater uisus sit, qui numquam uisus est,
                  sed Filius, qui et descendere solitus est et uideri, quia descenderit. </seg><seg
                  n="3">
                  <said>Imago est </said>enim <said>inuisibilis Dei, </said>ut mediocritas et
                  fragilitas condicionis humanae Deum Patrem uidere aliquando iam tunc assuesceret
                  in imagine Dei, hoc est in Filio Dei. Gradatim enim et per incrementa fragilitas
                  humana nutriri debuit per imaginem ad istam gloriam, ut Deum Patrem uidere posset
                  aliquando. </seg><seg n="4"> Periculosa sunt enim quae magna sunt, si repentina
                  sunt. Nam etiam lux solis subita post tenebras splendore nimio insuetis oculis non
                  ostendet diem, sed potius faciet caecitatem. Quod ne in damnum humanorum contingat
                  oculorum, paulatim disruptis et dissipatis tenebris ortus luminaris istius
                  mediocribus incrementis fallenter assurgens oculos hominum sensim assuefacit ad
                  totum orbem suum ferendum per incrementa radiorum. </seg><seg n="5"> Sic ergo et
                  Christus, id est imago Dei et Filius Dei, ab hominibus inspicitur, qua poterat
                  uideri. Et ideo fragilitas et mediocritas sortis humanae per ipsum alitur,
                  producitur, educatur, ut aliquando Deum quoque ipsum Patrem, assueta Filium
                  conspicere, possit ut est uidere, ne maiestatis ipsius repentino et intolerabili
                  fulgore percussa intercipi possit, ut Deum Patrem, quem semper optauit, uidere non
                  possit. </seg><seg n="6"> Ex quo Filius est hic qui uidetur. Dei autem Filius Dei
                  uerbum est. Dei autem <said>uerbum caro factum est et habitauit in nobis;
                  </said>hic autem Christus est. Quae malum ratio est ut dubitetur Deus dici qui tot
                  modis Deus intellegitur approbari? </seg><seg n="7"> Ac si et Agar, ancillam
                  Sarrae, de domo eiectam pariter et fugatam angelus conuenit apud fontem aquae in
                  uia Sur, fugae causas interrogat atque accipit et post haec humilitatis consilia
                  porrigit, spem praeterea illi materni nominis facit quodque ex utero eius multum
                  semen esset futurum spondet atque promittit et quod Hismael ex illa nasci haberet
                  et cum ceteris aperit locum habitationis ipsius actumque describit, hunc autem
                  angelum et Dominum scriptura proponit et Deum (nam nec benedictionem seminis
                  promisisset, nisi angelus et Deus fuisset), quaerant quid in praesenti loco
                  haeretici tractent. </seg><seg n="8"> Pater fuit iste qui ab Agar uisus est an
                  non? Quia Deus positus est. Sed absit Deum Patrem angelum dicere, ne alteri
                  subditus sit, cuius angelus fuerit. </seg><seg n="9"> Sed angelum dicent fuisse.
                  Quomodo ergo Deus erit, si angelus fuit, cum non sit hoc nomen angelis umquam
                  concessum? Nisi quoniam ex utroque latere nos ueritas in istam concludit
                  sententiam, qua intellegere debeamus Dei Filium fuisse qui, quoniam ex Deo est,
                  merito Deus, quia Dei Filius dictus sit, quoniam Patri subditus et annuntiator
                  paternae uoluntatis est, <said>magni consilii angelus </said>pronuntiatus est.
                  </seg><seg n="10"> Ergo si hic locus neque personae Patris congruit, ne angelus
                  dictus sit, neque personae angeli, ne Deus pronuntiatus sit, personae autem
                  Christi conuenit, ut et Deus sit, quia Dei Filius est, et angelus sit, quoniam
                  paternae dispositionis annuntiator est, intellegere debent contra scripturas se
                  agere haeretici, qui Christum cum dicant se et angelum credere, nolint illum etiam
                  Deum pronuntiare, quem in ueteri testamento ad uisitationem generis humani legunt
                  saepe uenisse. </seg><seg n="11"> Adhuc adiecit Moyses Abrahae uisum Deum
                     <said>apud quercum Mambrae sedente ipso ad ostium tabernaculi sui meridie
                  </said>et nihilominus, cum tres conspexisset uiros, unum ex illis dominum
                  nuncupasse; quorum cum pedes lauisset, cinericios panes cum butyro et ipsius copia
                  lactis offert et ut hospites retenti uescerentur hortatur. </seg><seg n="12"> Post
                  quae et quod pater futurus esset audit et quod Sarra, uxor eius, paritura ex ipso
                  filium esset ediscit et de exitu Sodomitarum, quae merebantur pati, recognoscit et
                  quod propter clamorem Sodomorum Deus descendisset addiscit. </seg><seg n="13"> Quo
                  in loco si Patrem uolunt uideri tunc fuisse cum angelis duobus hospitio receptum,
                  Patrem uisibilem haeretici crediderunt. Si autem angelum, cum ex angelis tribus
                  unus dominus nuncupatur, cur, quod non solet, angelus Deus dicitur? Nisi quoniam,
                  ut Deo Patri inuisibilitas propria reddatur et angelo propria mediocritas
                  remittatur, non nisi Dei Filius, qui et Deus est, Abrahae uisus et hospitio
                  receptus esse credetur. </seg><seg n="14"> Quod enim erat futurus, meditabatur in
                  sacramento Abrahae factus hospes, apud Abrahae filios futurus; cuius filiorum
                  pedes ad probationem quod ipse esset abluit, reddens in filiis ius hospitalitatis
                  quod aliquando illi fenerauerat pater. </seg><seg n="15"> Vnde et ne qua esset
                  dubitatio quin iste Abrahae hospes fuisset, in Sodomitarum exitu ponitur quoniam
                     <said>pluit Dominus super Sodomam et Gomorram ignem et sulphur a Domino de
                     caelo. </said>Sic enim et prophetes ex persona Dei: <said>Subuerti uos,
                  </said>inquit, <said>sicut subuertit </said>Dominus <said>Sodomam et Gomorram.
                  </said></seg><seg n="16"> Dominus ergo Sodomam subuertit, id est Deus Sodomam
                  subuertit, sed in subuersione Sodomorum Dominus pluit ignem a Domino. Hic autem
                  Dominus uisus est Abrahae Deus; Deus autem hic hospes est Abrahae, uisus utique
                  quia tactus. Sed cum Pater, qua inuisibilis, nec tunc utique uisus sit, uisus est
                  et hospitibus receptus et acceptus est, qui solitus est tangi et uideri; hic autem
                  Filius Dei <said>Dominus a Domino pluit super Sodomam et Gomorram sulphur atque
                     ignem. </said>Hic autem Dei uerbum est; <said>uerbum </said>autem Dei
                     <said>caro factum est et habitauit in nobis. </said>Hic autem Christus est.
                  </seg><seg n="17"> Non Pater igitur apud Abraham hospes, sed Christus fuit; nec
                  tunc Pater uisus est, sed Filius; uisus autem est Christus. Merito igitur Christus
                  et Dominus et Deus est, qui non aliter Abrahae uisus est, nisi quia ante ipsum
                  Abraham ex Patre Deo Deus sermo generatus est. </seg><seg n="18"> Adhuc, inquit,
                  idem angelus et Deus eandem Agar fugatam de domo Abrahae cum puero consolatur et
                  uisitat. Nam cum illa in solitudine exposuisset infantem, quia aqua defecisset ex
                  utre, cumque puer ille clamasset, fletum et planctum leuasset, <said>et audiuit,
                  </said>inquit scriptura, <said>Deus uocem pueri de loco ubi erat.
                  </said></seg><seg n="19"> Cum Deum esse qui uocem infantis audiuit rettulisset,
                  adiecit: <said>et uocauit angelus Domini ipsam Agar de caelo, </said>angelum
                  referens esse quem Deum dixerat et Dominum pronuntians esse quem angelum
                  collocarat, quique angelus et Deus adhuc ipsi Agar promittit maiora solacia
                  dicendo: <said>Ne timueris, exaudiui enim uocem pueri de loco ubi erat. Surge,
                     sume puerum et tene; in gentem enim magnam faciam eum. </said></seg><seg n="20"
                  > Hic angelus, si angelus tantum est, cur hoc sibi uindicat ut dicat: <said>In
                     gentem enim magnam faciam eum, </said>cum hoc utique genus potentiae Dei sit,
                  angeli esse non possit? Ex quo etiam Deus confirmatur [Deus] esse qui hoc potest
                  facere, quoniam, ut hoc ipsum comprobetur, adicitur per scripturam statim:
                     <said>et aperuit Deus oculos eius, et uidit puteum aquae uiuae et abiit et
                     impleuit utrem de puteo et dedit puero, et erat Deus cum puero.
                  </said></seg><seg n="21"> Si ergo hic Deus erat cum puero, qui aperuit oculos
                  Agar, ut uideret puteum aquae uiuae et hauriret aquam propter urgentem sitis
                  necessitatem, hic autem Deus e caelo illam uocat angelus dictus, cum superius
                  uocem audiens clamantis pueri Deus esset potius, non alius intellegitur quam
                  angelus esse pariter et Deus. </seg><seg n="22"> Quod cum Patri competens et
                  conueniens esse non possit, qui tantummodo Deus est, competens autem esse possit
                  Christo, qui non tantummodo Deus, sed et angelus pronuntiatus est, manifeste
                  apparet non Patrem ibi tunc locutum fuisse ad Agar, sed Christum potius, cum Deus
                  sit cui etiam angeli competit nomen, quippe cum <said>magni consilii angelus
                  </said>factus sit, angelus autem sit, dum exponit sinum Patris, sicut Ioannes
                  edicit. </seg><seg n="23"> Si enim ipse Ioannes hunc eundem qui sinum exponit
                  Patris uerbum dicit carnem factum esse, ut sinum Patris posset exponere, merito
                  Christus non solum homo est, sed et angelus, nec angelus tantum, sed et Deus per
                  scripturas ostenditur et a nobis hoc esse creditur, ne si non Christum tunc
                  locutum ad Agar uoluerimus accipere, aut angelum Deum faciamus aut Deum Patrem
                  omnipotentem inter angelos computemus.</seg></p>
            <p n="XIX"><seg n="1"> Quid si et alio in loco similiter legimus Deum angelum positum?
                  Nam cum apud uxores suas Liam atque Rachel Iacob de patris illarum iniquitate
                  quereretur et cum referret quod iam in terram propriam remeare et reuerti cuperet,
                  somnii quoque sui interponebat auctoritatem, quo tempore refert sibi angelum Dei
                  per somnium dixisse: <said>Iacob, Iacob. Et ego, </said>inquit, <said>dixi: Quid
                     est? Aspice, inquit, oculis tuis et uide hircos et arietes ascendentes super
                     oues et capras uariatos albos et uarios et cinericios et aspersos. Vidi enim
                     quaecumque tibi Laban fecit. Ego sum Deus qui uisus sum tibi in loco Dei, ubi
                     unxisti mihi illic stantem lapidem et uouisti mihi illic uotum; nunc ergo surge
                     et proficiscere de terra hac et uade in terram natiuitatis tuae, et ero
                     tecum</said>. </seg><seg n="2"> Si angelus Dei loquitur haec ad Iacob atque
                  ipse angelus infert dicens: <said>Ego sum Deus qui uisus sum tibi in loco Dei,
                  </said>non tantummodo hunc angelum, sed et Deum positum sine ulla haesitatione
                  conspicimus, quique sibi uotum refert ab Iacob destinatum esse <said>in loco Dei
                  </said>et non dicit 'in loco meo'. Est ergo locus Dei, est et hic Deus. </seg><seg
                  n="3"> Sed enim ibi simpliciter est <said>in loco Dei </said>positum, neque enim
                  dictum est 'in loco angeli et Dei', sed tantummodo 'Dei', hic autem qui ista
                  promittit Deus atque angelus esse perhibetur, ut merito distinctio sit inter eum
                  qui tantummodo Deus dicitur et inter eum qui non Deus simpliciter, sed et angelus
                  pronuntiatur. </seg><seg n="4"> Ex quo si nullius alterius angeli potest hic
                  accipi tanta auctoritas, ut Deum quoque se esse fateatur et uotum sibi factum esse
                  testetur, nisi tantummodo Christi, cui non quia angelo tantum, sed quia Deo uotum
                  uoueri potest, manifestum est non Patrem accipi posse, sed Filium Deum et angelum.
                  </seg><seg n="5"> Hic autem si Christus est, sicuti est, uehementer periclitatur
                  qui aut hominem Christum aut angelum tantummodo dicit subtracta illi diuini
                  nominis potestate, quam ex scripturarum caelestium fide frequenter accepit, quae
                  illum et angelum frequenter et Deum dicunt. </seg><seg n="6"> His omnibus etiam
                  illud accedit ut, quomodo illum et angelum frequenter et Deum posuit scriptura
                  diuina, sic illum et hominem ponat et Deum, exprimens eadem scriptura diuina quod
                  erat futurus et depingens iam tum in imagine quod habebat esse in substantiae
                  ueritate. </seg><seg n="7">
                  <said>Remansit </said>enim, inquit, <said>Iacob solus et luctabatur homo cum eo
                     usque in mane; et uidit quoniam non potest aduersus eum et tetigit latitudinem
                     femoris Iacob, cum in eum luctaretur et ipse cum eo, et dixit ei: dimitte me,
                     ascendit enim lucifer. Et ille dixit: Non te dimittam, nisi me benedixeris. Et
                     dixit: Quod est nomen tuum? Et ille dixit: Iacob. Dixitque ei: Non uocabitur
                     iam nunc nomen tuum Iacob, sed Israel erit nomen tuum, quia inualuisti cum Deo,
                     et cum hominibus potens es. </said>Et adhuc adicit: <said>Et uocauit Iacob
                     nomen loci illius 'uisio Dei'. Vidi enim Deum facie ad faciem, et salua facta
                     est anima mea. Ortusque est ei sol, mox transiuit uisionem Dei, ipse uero
                     claudicabat femore suo. </said></seg><seg n="8"> Homo, inquit, luctabatur cum
                  Iacob. Si homo solitarius, quis est iste? Vnde est? Quare cum Iacob contendit
                  atque luctatur? Quid intercesserat? Quid factum fuerat? Quae ratio contentionis
                  istius tantae tantique certaminis? Quare praeterea Iacob, qui ad tenendum hominem
                  cum quo luctabatur fortior inuenitur et benedictionem ab eo quem detinebat
                  postulat, quia iam lucifer oritur, ideo postulasse reperitur, nisi quoniam
                  praefigurabatur contentio haec inter Christum et filios Iacob futura, quae in
                  euangelio dicitur perfecta? </seg><seg n="9"> Contra hunc enim hominem colluctatus
                  est populus Iacob, in qua colluctatione potentior populus est Iacob repertus,
                  quippe cum aduersus Christum iniquitatis suae uictoriam sit consecutus, quo in
                  tempore propter facinus quod admisit incessu fidei propriae et salutis claudicare
                  grauissime incertus et lubricus coepit, qui quamuis superior damnando Christum
                  repertus, eget tamen ipsius misericordia, eget tamen ipsius benedictione.
                  </seg><seg n="10"> Sed enim hic homo qui cum Iacob luctatus est, <said>Non,
                  </said>inquit, <said>uocabitur etiam nunc nomen tuum Iacob, sed Israel erit nomen
                     tuum. </said>Ac si Israel est homo 'uidens Deum', eleganter ostendebat Dominus
                  quod non tantum homo esset qui colluctabatur tunc cum Iacob, sed et Deus.
                  </seg><seg n="11"> Videbat utique Deum Iacob cum quo colluctabatur, quamuis
                  hominem ipsius in colluctatione retineret. Et ut nulla adhuc posset esse
                  dubitatio, interpretationem ipse posuit dicendo: <said>Quia inualuisti cum Deo, et
                     cum hominibus potens es. </said></seg><seg n="12"> Ob quam causam hic idem
                  Iacob, intellegens iam uim sacramenti et peruidens auctoritatem eius cum quo
                  luctatus fuisset, nomen loci illius in quo colluctatus est uocauit 'uisionem Dei'.
                  </seg><seg n="13"> Superstruxit praeterea causas ad interpretationem Dei
                  porrigendam. <said>Vidi enim, </said>inquit, <said>Deum facie ad faciem, et salua
                     facta est anima mea. </said>Vidit autem Deum cum quo colluctatus est quasi cum
                  homine, sed et hominem quidem quasi uictor tenuit, benedictionem autem quasi a Deo
                  ut inferior postulauit. Ita cum Deo et cum homine colluctatus fuit. </seg><seg
                  n="14"> Ac si colluctatio haec ibi quidem praefigurata est, in euangelio autem
                  inter Christum et populum Iacob perfecta est, in qua quamuis populus superior
                  inuentus sit, minor repertus est dum nocens comprobatus est, quis dubitabit
                  Christum, in quo haec colluctationis figura completa est, non hominem tantum, sed
                  et Deum agnoscere, quandoquidem hominem illum et Deum etiam figura ipsa
                  colluctationis uideatur comprobasse? </seg><seg n="15"> Et tamen etiam post haec
                  aeque non cessat eadem scriptura diuina angelum Deum dicere, Deum angelum
                  pronuntiare. </seg><seg n="16"> Nam cum Manassen atque Ephrem, filios Ioseph,
                  benedicturus esset hic ipse Iacob, transuersis super capita puerorum manibus
                  collocatis, <said>Deus, </said>inquit, <said>qui pascit me a iuuentute mea usque
                     in hunc diem, angelus cui liberauit me ex omnibus malis, benedicat pueros.
                  </said></seg><seg n="17"> Vsque adeo autem eundem angelum ponit quem Deum dixerat,
                  ut singulariter in exitu sermonis sui posuerit personam de qua loquebatur dicendo:
                     <said>benedicat pueros hos. </said></seg><seg n="18"> Si enim alterum angelum
                  uoluisset intellegi, plurali numero duas personas complexus fuisset; nunc unius
                  personae singularem numerum in benedictione deposuit, ex quo eundem Deum atque
                  angelum intellegi uoluit. </seg><seg n="19"> Sed enim Deus Pater accipi non
                  potest, Deus autem et angelus Christus accipi potest. Quem ut huius benedictionis
                  auctorem etiam transuersas super pueros manus Iacob ponendo significauit, quasi
                  pater illorum esset Christus, ex quo manus poneret figuram et formam futuram
                  passionis ostendens. </seg><seg n="20"> Nemo igitur Christum sicut angelum non
                  dubitat dicere, ita etiam Deum haesitet pronuntiare, cum hunc eundem in puerorum
                  horum benedictionem per sacramentum passionis digestum in figura manuum et Deum et
                  angelum intellegat inuocatum fuisse. </seg></p>
            <p n="XX"><seg n="1"> Ac si aliquis haereticus pertinaciter obluctans aduersus ueritatem
                  uoluerit in his omnibus exemplis proprie angelum aut intellegere aut intellegendum
                  esse contenderit, in hoc quoque uiribus ueritatis frangatur necesse est.
                  </seg><seg n="2"> Nam si omnibus caelestibus, terrenis et infernis Christo
                  subditis etiam ipsi angeli cum omnibus ceteris quaecumque subiecta sunt Christo
                  dicuntur dii, iure et Deus Christus. Et si quiuis angelus subditus Christo deus
                  potest dici, et hoc si dicitur et sine blasphemia profertur, multo magis utique et
                  hoc ipsi Dei Filio Christo competere potest, ut Deus pronuntietur. </seg><seg
                  n="3"> Si enim qui subiectus Christo angelus deus promitur, multo magis et
                  constantius Christus, cui sunt omnes angeli subiecti, Deus esse dicetur. Nec enim
                  naturae congruit ut quae minoribus concessa sunt maioribus denegentur. Ita si
                  angelus Christo minor est, angelus autem deus dicitur, magis consequenter Christus
                  Deus esse dicitur, qui non uno, sed omnibus angelis et maior et melior inuenitur.
                  </seg><seg n="4"> Ac si <said>stetit Deus in synagoga deorum, in medio autem Deus
                     deos discernit, </said>in synagoga autem aliquotiens Christus stetit, Christus
                  ergo in synagoga Deus stetit, diiudicans scilicet deos quibus dicit:
                     <said>Vsquequo personas hominum accipitis?, </said>accusans scilicet
                  consequenter homines synagogae non exercentes iusta iudicia. </seg><seg n="5">
                  Porro si illi, qui reprehenduntur atque culpantur, propter aliquam tamen causam
                  hoc nomen adipisci sine blasphemia uidentur, ut dii nuncupentur, multo magis
                  utique hic Deus habebitur, qui non tantum Deus deorum stetisse dicitur, sed etiam
                  deos discernens et diiudicans ex eadem lectionis auctoritate aperitur. </seg><seg
                  n="6"> Ac si illi qui <said>tamquam unus de principibus cadunt </said>dii tamen
                  nuncupantur, multo magis Deus esse dicetur qui non tantum tamquam unus ex
                  principibus non cadit, sed ipsum quoque malitiae et auctorem et principem uincit.
                  </seg><seg n="7"> Quae autem malum ratio est ut, cum legant hoc etiam Moysi nomen
                  datum, dum dicitur: <said>Deum te posui Pharaoni, </said>Christo negetur, qui non
                  Pharaoni Deus, sed uniuersae creaturae et Dominus et Deus constitutus esse
                  reperitur? </seg><seg n="8"> Et in illo quidem hoc nomen temperate datum, in hoc
                  profuse, in illo ad mensuram, in hoc supra omnem omnino mensuram. <said>Non enim
                     ad mensuram, </said>inquit, <said>dat </said>Filio Pater; <said>Pater
                  </said>enim, inquit, <said>diligit Filium. </said>In illo ad tempus, in hoc sine
                  tempore; diuini enim nominis potestatem et super omnia et in omne tempus accepit.
                  </seg><seg n="9"> Quodsi qui unius hominis accepit potestatem, in hac exiguitate
                  huius datae potestatis nomen tamen istud dei incunctanter consequitur, quanto
                  magis qui in ipsum quoque Moysen habet potestatem, nominis istius auctoritatem
                  consecutus esse credetur?</seg></p>
            <p n="XXI">
               <seg n="1"> Et poteram quidem omnium scripturarum caelestium euentilare tractatus et
                  ingentem circa istam speciem Christi diuinitatis, ut ita dixerim, siluam
                  commouere, nisi quoniam non tam mihi contra hanc haeresim propositum est dicere,
                  quam breuiter circa personam Christi regulam ueritatis aperire. </seg><seg n="2">
                  Quamuis tamen ad alia festinem, illud non arbitror praetermittendum, quod in
                  euangelio Dominus ad significantiam suae maiestatis expressit dicendo:
                     <said>Soluite templum hoc, et ego in triduo suscitabo illud, </said>aut quando
                  alio in loco et alia parte pronuntiat: <said>Potestatem habeo animam meam ponendi
                     et rursus recipere eam; hoc enim mandatum accepi a Patre. </said></seg><seg
                  n="3"> Quis est enim qui dicit animam suam se posse ponere aut animam suam posse
                  se rursum recuperare, quia hoc mandatum acceperit a Patre, aut quis dicit
                  destructum corporis sui templum resuscitare rursum et reaedificare se posse, nisi
                  quoniam sermo ille, qui ex Patre, qui apud Patrem, per quem <said>facta sunt omnia
                     et sine </said>quo <said>factum est nihil, </said>imitator paternorum operum
                  atque uirtutum, <said>imago inuisibilis Dei, </said>qui <said>descendit de caelo,
                  </said>qui <said>quae uidit et audiuit testificatus est, </said>qui non uenit ut
                  faceret suam uoluntatem, sed potius ut faciat Patris uoluntatem, a quo missus ad
                  hoc ipsum fuerat, ut <said>magni consilii angelus </said>factus arcanorum
                  caelestium nobis iura reseraret, quique uerbum caro factus habitauit in nobis, ex
                  nobis hic Christus non homo tantum, quia hominis filius, sed etiam Deus, quia Dei
                  Filius, comprobatur? </seg><seg n="4"> Quodsi et <said>primogenitus omnis
                     creaturae </said>ab apostolo dictus sit Christus, quomodo omnis creaturae
                  primogenitus esse potuit, nisi quoniam secundum diuinitatem ante omnem creaturam
                  ex Patre Deo sermo processit? Quod nisi ita haeretici acceperint, Christum hominem
                  primogenitum omnis creaturae monstrare cogentur, quod facere non poterunt.
                  </seg><seg n="5"> Aut igitur ante omnem est creaturam, ut primogenitus sit omni
                  creaturae, et non homo est tantum, quia homo post omnem creaturam est, aut homo
                  tantum est et est post omnem creaturam. </seg><seg n="6"> Et quomodo primogenitus
                  est omnis creaturae, nisi quoniam [dum] uerbum illud, quod est ante omnem
                  creaturam et ideo primogenitus omnis creaturae, caro fit et habitat in nobis, hoc
                  est assumit hunc hominem qui est post omnem creaturam et sic cum illo et in illo
                  habitat in nobis, ut neque homo Christo subtrahatur neque diuinitas negetur?
                  </seg><seg n="7"> Nam si tantummodo ante omnem creaturam est, homo in illo
                  subtractus est. Si autem tantummodo homo est, diuinitas, quae ante omnem creaturam
                  est, intercepta est. Vtrumque ergo in Christo confoederatum est et utrumque
                  coniunctum est et utrumque connexum est. </seg><seg n="8"> Et merito, dum est in
                  illo aliquid quod superat creaturam, pignerata in illo diuinitatis et humanitatis
                  uidetur esse concordia. Propter quam causam qui <said>mediator Dei et hominum
                  </said>effectus exprimitur, in se Deum et hominem sociasse reperitur. </seg><seg
                  n="9"> Ac si idem apostolus de Christo refert, ut <said>exutus carnem potestates
                     dehonestauit, palam triumphatis illis in semetipso, </said>non utique otiose
                  exutum carne proposuit, nisi quoniam et resurrectionem rursum indutum uoluit
                  intellegi. </seg><seg n="10"> Quis est ergo iste exutus et rursus indutus?
                  Requirant haeretici. Nos enim sermonem Dei scimus indutum carnis substantiam
                  eundemque rursum exutum eadem corporis materia, quam rursus in resurrectione
                  suscepit et quasi indumentum resumpsit. </seg><seg n="11"> Sed enim neque exutus
                  neque indutus hominem Christus fuisset, si homo tantum fuisset. Nemo enim umquam
                  se ipso aut spoliatur aut induitur. Sit enim necesse est aliud quicquid aliunde
                  aut spoliatur aut induitur. </seg><seg n="12"> Ex quo merito sermo Dei fuit qui
                  exutus est carnem et in resurrectione rursus indutus, exutus autem, quoniam et in
                  natiuitate fuerat indutus. Itaque in Christo Deus est qui induitur atque etiam
                  exutus sit oportet, propterea &lt;quod&gt; is qui induitur pariter et exuatur
                  necesse est. Induitur autem et exuitur homo quasi quadam contexti corporis tunica.
                  Ac propterea consequenter sermo fuit, ut diximus, Dei, qui modo indutus, modo
                  exutus esse reperitur. </seg><seg n="13"> Hoc enim etiam in benedictionibus ante
                  praedixit: <said>Lauabit stolam suam in uino et in sanguine uuae amictum suum.
                  </said></seg><seg n="14"> Si stola in Christo caro est et amictum ipsum corpus
                  est, requiratur quisquis est ille cuius corpus amictum est et stola caro. Nobis
                  enim manifestum est carnem stolam et corpus amictum uerbi fuisse, qui[que]
                  sanguine id est uino lauit substantiam corporis et materiam carnis abluens ex
                  parte suscepti hominis passione. </seg><seg n="15"> Ex quo siquidem lauatur, homo
                  est, quia amictum quod lauatur caro est. Qui autem lauat, uerbum Dei est, qui, ut
                  lauaret amictum, amicti susceptor effectus est. </seg><seg n="16"> Merito ex ea
                  substantia quae recepta est ut lauaretur homo exprimitur, sicut ex uerbi
                  auctoritate qui lauit Deus esse monstratur. </seg></p>
            <p n="XXII"><seg n="1"> Cur autem, licet ad aliam partem disputandi festinare uideamur,
                  illum praetereamus apud apostolum locum: <said>Qui cum in forma Dei esset, non
                     rapinam arbitratus est aequalem se Deo esse, sed semetipsum exinaniuit formam
                     serui accipiens, in similitudine hominum factus et habitu inuentus ut homo;
                     humiliauit se oboediens factus usque ad mortem, mortem autem crucis; propterea
                     et Deus illum superexaltauit et dedit illi nomen quod est super omne nomen, ut
                     in nomine Iesu omne genu flectatur caelestium, terrestrium et infernorum et
                     omnis lingua confiteatur quoniam Dominus Iesus in gloria est Dei Patris?
                  </said></seg><seg n="2">
                  <said>Qui cum in forma Dei esset, </said>inquit. Si homo tantummodo Christus, in
                  imagine Dei, non in forma Dei relatus fuisset. Hominem enim scimus ad imaginem,
                  non ad formam Dei factum. </seg><seg n="3"> Quis ergo est iste, qui in forma Dei,
                  ut diximus, factus est? Angelus? Sed nec in angelis formam Dei legimus, nisi
                  quoniam hic praecipuus atque generosus prae omnibus Dei Filius, uerbum Dei,
                  imitator omnium paternorum operum, dum et ipse operatur sicut et Pater eius,
                  forma, ut expressimus, est Dei Patris. </seg><seg n="4"> Et merito in forma
                  pronuntiatus est Dei, dum et ipse super omnia et omnis creaturae diuinam obtinens
                  potestatem et Deus est exemplo Patris, hoc ipsum tamen a Patre proprio consecutus,
                  ut omnium et Deus esset et Dominus esset, et Deus ad formam Dei Patris ex ipso
                  genitus atque prolatus. </seg><seg n="5"> Hic ergo <said>quamuis esset in forma
                     Dei, non est rapinam arbitratus aequalem se Deo esse. </said>Quamuis enim se ex
                  Deo Patre Deum esse meminisset, numquam se Deo Patri aut comparauit aut contulit,
                  memor se esse ex suo Patre et hoc ipsum, quod est, habere se, quia Pater dedisset.
                  Inde denique et ante carnis assumptionem, sed et post assumptionem corporis, post
                  ipsam praeterea resurrectionem omnem Patri in omnibus rebus oboedientiam
                  praestitit pariter ac praestat. </seg><seg n="6"> Ex quo probatur numquam
                  arbitratum illum esse rapinam quandam diuinitatem, ut aequaret se Patri Deo, quin
                  immo contra omni ipsius imperio et uoluntati oboediens atque subiectus, etiam ut
                  formam serui susciperet contentus fuit, hoc est hominem illum fieri, et
                  substantiam carnis et corporis, quam ex paternorum et secundum hominem delictorum
                  seruitute uenientem nascendo suscepit, quo tempore se etiam exinaniuit, dum
                  humanam condicionis fragilitatem suscipere non recusauit. </seg><seg n="7">
                  Quoniam si homo tantummodo natus fuisset, per hoc exinanitus non esset; homo enim
                  nascens augetur, non exinanitur. Nam dum incipit esse quod cum non esset habere
                  non potuit, ut diximus, non exinanitur, sed potius augetur atque ditatur.
                  </seg><seg n="8"> Ac si Christus exinanitur in eo quod nascitur formam serui
                  accipiendo, quomodo homo tantummodo est? De quo uerius dictum fuisset locupletatum
                  illum esse tunc cum nasceretur, non exinanitum, nisi quoniam auctoritas diuini
                  uerbi ad suscipiendum hominem interim conquiescens nec se suis uiribus exercens
                  deicit se ad tempus atque deponit, dum hominem fert quem suscepit. </seg><seg
                  n="9"> Exinanit se, dum ad iniurias contumeliasque descendit, dum audit infanda,
                  experitur indigna, cuius tamen humilitatis adest statim egregius fructus.
                  </seg><seg n="10"> Accepit enim <said>nomen quod est super omne nomen, </said>quod
                  utique non aliud intellegimus esse quam nomen Dei. Nam cum Dei sit solius esse
                  super omnia, consequens est ut nomen illud sit super omnia, quod est eius qui
                  super omnia est Dei. Est ergo nomen illud quod super omne nomen est; quod nomen
                  est eius utique consequenter qui, cum in forma Dei fuisset, non rapinam arbitratus
                  est aequalem se Deo esse. </seg><seg n="11"> Neque enim si non et Deus esset
                  Christus, omne se in nomine eius genu flecteret caelestium et terrestrium et
                  infernorum, nec uisibilia aut inuisibilia aut rerum omnium omnis creatura homini
                  esset subiecta siue substrata, quae se ante hominem esse meminisset. </seg><seg
                  n="12"> Ex quo et dum in forma Dei esse Christus dicitur et dum in natiuitatem
                  secundum carnem sese exinanisse monstratur et dum id accepisse nomen a Patre quod
                  sit super omne nomen exprimitur et dum in nomine eius omne genu caelestium,
                  terrenorum et infernorum se flectere et curuare monstratur et hoc ipsum in gloriam
                  Dei Patris succurrere asseritur, consequenter non ex illo tantum homo est, quia
                     <said>oboediens </said>Patri <said>factus </said>est <said>usque ad mortem,
                     mortem autem crucis, </said>sed ex his etiam rebus superioribus diuinitatem
                  Christi sonantibus Dominus Christus Iesus et Deus, quod haeretici nolunt, esse
                  monstratur.</seg></p>
            <p n="XXIII"><seg n="1"> Hoc in loco licebit mihi argumenta etiam ex aliorum
                  haereticorum parte conquirere. Firmum est genus probationis, quod etiam ab
                  aduersario sumitur, ut ueritas etiam ab ipsis inimicis ueritatis probetur.
                  </seg><seg n="2"> Nam usque adeo hunc manifestum est in scripturis et Deum tradi,
                  ut plerique haereticorum diuinitatis ipsius magnitudine et ueritate commoti, ultra
                  modum extendentes honores eius, ausi sint non Filium, sed ipsum Deum Patrem
                  promere uel putare. </seg><seg n="3"> Quod etsi contra scripturarum ueritatem est,
                  tamen diuinitatis Christi argumentum grande atque praecipuum est, qui usque adeo
                  Deus, sed qua Filius Dei natus ex Deo, ut plerique illum, ut diximus, haeretici
                  ita Deum acceperint, ut non Filium, sed Patrem pronuntiandum putarent. </seg><seg
                  n="4"> Aestiment ergo an hic sit Deus, cuius auctoritas tantum mouit quosdam, ut
                  putarent illum, ut diximus superius, iam ipsum Patrem Deum, effrenatius et
                  effusius in Christo diuinitatem confitentes, ad hoc illos manifesta Christi
                  diuinitate cogente ut, quem Filium legerent, quia Deum animaduerterent, Patrem
                  putarent. </seg><seg n="5"> Alii quoque haeretici usque adeo Christi manifestam
                  amplexati sunt diuinitatem, ut dixerint illum fuisse sine carne et totum illi
                  susceptum detraxerint hominem, ne decoquerent in illo diuini nominis potestatem,
                  si humanam illi sociassent, ut arbitrabantur, natiuitatem. </seg><seg n="6"> Quod
                  tamen nos non probamus, sed argumentum afferimus usque adeo Christum esse Deum, ut
                  quidam illum subtracto homine tantummodo putarint Deum, quidam autem ipsum
                  crediderint Patrem Deum, cum ratio et temperamentum scripturarum caelestium
                  Christum ostendant Deum, sed qua Filium Dei, et assumpto a Deo etiam filio hominis
                  credendum et hominem. </seg><seg n="7"> Quoniam si ad hominem ueniebat, ut
                     <said>mediator Dei et hominum </said>esse deberet, oportuit illum cum eo esse
                  et uerbum carnem fieri, ut in semetipso concordiam confibularet terrenorum pariter
                  atque caelestium, dum utriusque partis in se connectens pignora et Deum homini et
                  hominem Deo copularet, ut merito Filius Dei per assumptionem carnis filius hominis
                  et filius hominis per receptionem Dei uerbi Filius Dei effici possit. </seg><seg
                  n="8"> Hoc altissimum atque reconditum sacramentum, ad salutem generis humani ante
                  saecula destinatum, in Domino Iesu Christo Deo et homine inuenitur impleri, quo
                  condicio generis humani ad fructum aeternae salutis posset adduci.</seg></p>
            <p n="XXIV"><seg n="1"> Sed erroris istius haereticorum inde, ut opinor, nata materia
                  est, quia inter Filium Dei et filium hominis nihil arbitrantur interesse, ne facta
                  distinctione et homo et Deus Iesus Christus facile comprobetur. </seg><seg n="2">
                  Eundem enim atque ipsum, id est hominem filium hominis etiam Filium Dei uolunt
                  uideri, ut homo et caro et fragilis illa substantia eadem atque ipsa Filius Dei
                  esse dicatur, ex quo, dum distinctio filii hominis et Filii Dei nulla secernitur,
                  sed ipse filius hominis Dei Filius uindicatur, homo tantummodo Christus idem atque
                  Filius Dei asseratur. </seg><seg n="3"> Per quod nituntur excludere <said>Verbum
                     caro factum est et habitauit in nobis, </said>et <said>Vocabitis nomen eius
                     Emmanuel, quod est interpretatum nobiscum Deus. </said></seg><seg n="4">
                  Proponunt enim atque illa praetendunt, quae in euangelio Lucae relata sunt, ex
                  quibus asserere conantur non quod est, sed tantum illud quod uolunt esse:
                     <said>Spiritus sanctus ueniet in te, et uirtus altissimi obumbrabit tibi;
                     propterea et quod ex te nascetur sanctum uocabitur Filius Dei.
                  </said></seg><seg n="5"> Si ergo, inquiunt, angelus Dei dicit ad Mariam:
                     <said>quod ex te nascetur sanctum, </said>ex Maria est substantia carnis et
                  corporis. Hanc autem substantiam, id est sanctum hoc quod ex illa genitum est,
                  Filium Dei esse proposuit. Homo, inquiunt, ipse et illa caro corporis, illud quod
                  sanctum est dictum, ipsum est Filius Dei, ut et cum dicit scriptura <said>sanctum,
                  </said>Christum filium hominis hominem intellegamus, et cum Filium Dei proponit,
                  non Deum, sed hominem percipere debeamus. </seg><seg n="6"> Sed enim scriptura
                  diuina haereticorum et fraudes et furta facile conuincit et detegit. Si enim sic
                  esset tantummodo: <said>Spiritus ueniet in te, et uirtus altissimi obumbrabit
                     tibi; propterea quod nascetur ex te sanctum uocabitur Filius Dei,
                  </said>fortasse alio esset nobis genere aduersus illos reluctandum et alia nobis
                  essent argumenta quaerenda et arma sumenda, quibus illorum et insidias et
                  praestigias uinceremus. Cum autem ipsa scriptura caelesti abundans plenitudine
                  sese haereticorum istorum calumniis exuat, facile ipso quod scriptum est nitimur
                  et errores istos sine ulla dubitatione superamus. </seg><seg n="7"> Non enim
                  dixit, ut iam expressimus: <said>Propterea quod ex te nascetur sanctum, </said>sed
                  adiecit coniunctionem, ait enim: <said>Propterea et quod ex te nascetur sanctum,
                  </said>ut illud ostenderet, non principaliter hoc sanctum quod ex illa nascitur,
                  id est istam carnis corporisque substantiam, Filium Dei esse, sed consequenter et
                  in secundo loco, principaliter autem Filium Dei esse uerbum Dei incarnatum per
                  illum spiritum de quo angelus refert: <said>Spiritus ueniet in te, et uirtus
                     altissimi obumbrabit tibi. </said></seg><seg n="8"> Hic est enim legitimus Dei
                  Filius qui ex ipso Deo est, qui, dum sanctum istud assumit et sibi filium hominis
                  annectit et illum ad se rapit atque transducit, connexione sua et permixtione
                  sociata praestat et Filium illum Dei facit, quod ille naturaliter non fuit, ut
                  principalitas nominis istius 'Filius Dei' in spiritu sit Domini, qui descendit et
                  uenit, ut sequela nominis istius in Filio Dei et hominis sit et merito
                  consequenter hic Filius Dei factus sit, dum non principaliter Filius Dei est.
                  </seg><seg n="9"> Atque ideo dispositionem istam angelus uidens et ordinem istum
                  sacramenti expediens, non sic cuncta confundens ut nullum uestigium distinctionis
                  collocarit, distinctionem posuit dicendo: <said>Propterea et quod nascetur ex te
                     sanctum uocabitur Filius Dei, </said>ne si distributionem istam cum libramentis
                  suis non dispensasset, sed in confuso permixtam reliquisset, uere occasionem
                  haereticis contulisset, ut hominis filium, qua homo est, eundem et Dei et hominis
                  filium pronuntiare deberent. </seg><seg n="10"> Nunc autem particulatim exponens
                  tam magni sacramenti ordinem atque rationem euidenter expressit, ut diceret:
                     <said>Et quod ex te nascetur sanctum uocabitur Filius Dei, </said>probans
                  quoniam Filius Dei descendit, qui dum filium hominis in se suscepit, consequenter
                  illum Filium Dei fecit, quoniam illum Filius sibi Dei sociauit et iunxit, ut dum
                  filius hominis adhaeret in natiuitatem Filio Dei, ipsa permixtione feneratum et
                  mutuatum teneret, quod ex natura propria possidere non posset. </seg><seg n="11">
                  Ac sic facta est angeli uoce, quod nolunt haeretici, inter Filium Dei hominisque
                  cum sua tamen sociatione distinctio, urgendo illos uti Christum, hominis filium
                  hominem, intellegant quoque Dei Filium et hominem Dei Filium, id est Dei uerbum,
                  sicut scriptum est, Deum accipiant atque ideo Christum Iesum Dominum ex utroque
                  connexum, ut ita dixerim, ex utroque contextum atque concretum et in eadem
                  utriusque substantiae concordia mutui ad inuicem foederis confibulatione sociatum
                  hominem et Deum scripturae hoc ipsum dicentis ueritate cognoscant.</seg></p>
            <p n="XXV"><seg n="1"> Ergo, inquiunt, si Christus non homo est tantum, sed et Deus,
                  Christum autem refert scriptura mortuum pro nobis et resuscitatum, iam docet nos
                  scriptura credere Deum mortuum. Aut si Deus non moritur, Christus autem mortuus
                  refertur, non erit Christus Deus, quoniam Deus non potest accipi mortuus.
                  </seg><seg n="2"> Si umquam intellegerent aut intellexissent quod legunt, numquam
                  tam periculose omnino loquerentur. Sed erroris semper est abrupta dementia et non
                  est nouum, si usque ad periculosa descendunt qui fidem legitimam reliquerunt.
                  </seg><seg n="3"> Si enim scriptura proponeret Christum tantummodo Deum et nulla
                  in illo fragilitatis humanae sociatio esset permixta, merito illorum hic aliquid
                  ualuisset sermo contortus: 'si Christus Deus, Christus autem mortuus, ergo mortuus
                  est Deus'. </seg><seg n="4"> Sed cum non tantummodo illum, ut ostendimus iam
                  frequenter, Deum, sed et hominem scriptura constituat, consequens est, quod
                  immortale est, incorruptum mansisse teneatur. Quis enim non intellegat quod
                  impassibilis sit diuinitas, passibilis uero sit humana fragilitas? </seg><seg
                  n="5"> Cum ergo tam ex eo quod Deus est, quam etiam ex illo quod homo est Christus
                  intellegatur esse permixtus et esse sociatus, <said>Verbum </said>enim <said>caro
                     factum est et habitauit in nobis, </said>quis non sine ullo magistro atque
                  interprete ex sese facile cognoscat non illud in Christo mortuum esse quod Deus
                  est, sed illud in illo mortuum esse quod homo est? </seg><seg n="6"> Quid enim si
                  diuinitas in Christo non moritur, sed carnis solius substantia exstinguitur,
                  quando et in ceteris hominibus, qui non sunt caro tantummodo, sed caro et anima,
                  caro quidem sola incursum interitus mortisque patitur, extra leges autem interitus
                  et mortis anima incorrupta cernatur? </seg><seg n="7"> Hoc enim et ipse Dominus
                  hortans nos ad martyrium et ad contemptum omnis humanae potestatis aiebat:
                     <said>Ne timueritis eos qui corpus occidunt, animam autem occidere non possunt.
                  </said></seg><seg n="8"> Quodsi anima immortalis occidi aut interfici non potest
                  in quouis alio, licet corpus et caro sola possit interfici, quanto magis utique
                  uerbum Dei et Deus in Christo interfici omnino non potuit, cum caro sola et corpus
                  occisum sit? </seg><seg n="9"> Si enim hanc habet generositatem immortalitatis
                  anima in quouis homine, ut non possit interfici, multo magis hanc habet potestatem
                  generositas uerbi Dei, ut non possit occidi. Nam si potestas hominum ad
                  interficiendam sacram Dei potestatem et si crudelitas humana ad interficiendam
                  animam deficit, multo magis ad Dei uerbum interficiendum deficere debebit. Nam cum
                  ipsa anima, quae per Dei uerbum facta est, ab hominibus non occiditur, multo magis
                  utique uerbum Dei perimi non posse credetur. </seg><seg n="10"> Et si plus non
                  potest hominum cruenta saeuitia aduersus homines quam ut tantummodo corpus
                  occidat, quanto magis utique in Christo non ualebit quam ut item tantummodo corpus
                  occidat, ut dum per haec colligitur non nisi hominem in Christo interfectum,
                  appareat ad mortalitatem sermonem in loco non esse deductum. </seg><seg n="11">
                  Nam si Abraham et Isaac et Iacob, quos homines tantummodo constat fuisse,
                  manifestum est uiuere &#151; <said>omnes enim, </said>inquit, illi <said>uiuunt
                  </said>Deo nec mors in illis animam perimit, quae corpora ipsa dissoluit; ius enim
                  suum exercere potuit in corpora, in animas exercere non ualuit; aliud enim in
                  illis mortale et ideo mortuum, aliud in illis immortale et ideo intellegitur non
                  exstinctum; ob quam causam uiuere Deo pronuntiati et dicti sunt &#151;, multo
                  magis utique mors in Christo aduersum solam materiam corporis potuit ualere,
                  aduersus diuinitatem sermonis non potuit se exercere. Frangitur enim potestas
                  mortis ubi intercedit auctoritas immortalitatis.</seg></p>
            <p n="XXVI"><seg n="1"> Sed ex hac occasione, quia Christus non homo tantum, sed et Deus
                  diuinarum literarum sacris auctoritatibus approbatur, alii haeretici erumpentes
                  statum in Christo religionis concutere machinantur, hoc ipso Patrem Deum uolentes
                  ostendere Christum esse, dum non homo tantum asseritur, sed et Deus promitur.
                  </seg><seg n="2"> Sic enim inquiunt: si unus esse Deus promitur, Christus autem
                  Deus, ergo, inquiunt, si Pater et Christus est unus Deus, Christus Pater dicetur.
                  In quo errare probantur Christum non noscentes, sed sonum nominis approbantes;
                  nolunt enim illum secundam esse personam post Patrem, sed ipsum Patrem. </seg><seg
                  n="3"> Quibus quia facile respondetur, pauca dicentur. Quis enim non secundam
                  Filii post Patrem agnoscat esse personam, cum legat dictum a Patre consequenter ad
                  Filium: <said>Faciamus hominem ad imaginem et similitudinem nostram, </said>et
                  post haec relatum: <said>Et fecit Deus hominem, ad imaginem Dei fecit illum?
                  </said></seg><seg n="4"> Aut cum inter manus teneat: <said>Pluit Dominus super
                     Sodomam et Gomorram ignem et sulphur a Domino de caelo? </said></seg><seg n="5"
                  > Aut cum ad Christum: <said>Filius meus es tu, ego hodie genui te; postula a me,
                     et dabo tibi gentes hereditatem tuam et possessionem tuam terminos terrae?
                  </said></seg><seg n="6"> Aut cum etiam ille desideratus scriba ait: <said>Dixit
                     Dominus Domino meo: sede a dextris meis, donec ponam inimicos tuos scabellum
                     pedum tuorum? </said></seg><seg n="7"> Aut cum Esaiae prophetias explicans
                  inuenit positum sic: <said>Haec dicit Dominus Christo meo Domino?
                  </said></seg><seg n="8"> Aut cum legit: <said>Non descendi de caelo ut faciam
                     uoluntatem meam, sed uoluntatem eius qui</said>
                  <said>misit me? </said></seg><seg n="9"> Aut dum inuenit positum: <said>Quoniam
                     qui me misit, maior me est? </said></seg><seg n="10"> Aut cum considerat
                  scriptum: <said>Eo ad Patrem meum et Patrem uestrum, Deum meum et Deum uestrum?
                  </said></seg><seg n="11"> Aut quando habet cum ceteris collocatum: <said>Sed in
                     lege uestra scriptum est quia duorum testimonium uerum est; ego de me
                     testificor et testificatus est de me qui me misit Pater? </said></seg><seg
                  n="12"> Aut quando uox de caelo redditur: <said>Et honorificaui et honorificabo?
                  </said></seg><seg n="13"> Aut quando a Petro respondetur et dicitur: <said>Tu es
                     Filius Dei uiui? </said></seg><seg n="14"> Aut quando ab ipso Domino
                  sacramentum huius reuelationis approbatur et dicitur: <said>Beatus es, Simon
                     Bariona, quoniam hoc tibi non reuelauit caro et sanguis, sed Pater meus qui in
                     caelis est? </said></seg><seg n="15"> Aut quando ab ipso Christo exprimitur:
                     <said>Pater, clarifica me eo honore quo fui apud te antequam mundus fieret?
                  </said></seg><seg n="16"> Aut cum ab eodem dicitur: <said>Pater, sciebam quia
                     semper me audis, uerum propter circumstantes dixi, ut credant quia tu me
                     misisti? </said></seg><seg n="17"> Aut cum definitio regulae ab ipso Christo
                  collocatur et dicitur: <said>Haec est autem uita aeterna, ut sciant te unum et
                     uerum Deum et quem misisti Iesum Christum. Ego te honorificaui super terram,
                     opus perfeci quod dedisti mihi? </said></seg><seg n="18"> Aut cum item ab eodem
                  asseritur et dicitur: <said>Omnia mihi tradita sunt a Patre meo? </said></seg><seg
                  n="19"> Aut cum sedere ad dexteram Patris et a prophetis et ab apostolis
                  approbatur? </seg><seg n="20"> Et satis longum facio, si enisus fuero omnes omnino
                  ad hanc partem uoces congregare, quandoquidem non tam ueteris quam etiam noui
                  testamenti scriptura diuina ubique ostendat illum ex Patre natum, per quem
                     <said>facta sunt omnia et sine </said>quo <said>factum est nihil, </said>qui
                  oboedierit semper Patri et oboediat, semper habentem rerum omnium potestatem, sed
                  qua traditam, sed qua concessam, sed qua a Patre proprio sibi indultam. </seg><seg
                  n="21"> Quid enim tam euidens potest esse, hunc non Patrem esse, sed Filium, quam
                  quod oboediens Patri Deo proponitur, ne si Pater esse credatur, alteri iam Deo
                  Patri Christus subiectus esse dicatur?</seg></p>
            <p n="XXVII"><seg n="1"> Sed quia frequenter intendunt illum nobis locum quo dictum sit:
                     <said>Ego et Pater unum sumus, </said>et in hoc illos aeque facile uincemus.
                  </seg><seg n="2"> Si enim erat, ut haeretici putant, Pater Christus, oportuit
                  dicere 'Ego Pater unus sum'. At cum <said>Ego </said>dicit, deinde Patrem infert
                  dicendo <said>Ego et Pater, </said>proprietatem personae suae, id est Filii, a
                  paterna auctoritate discernit atque distinguit, non tantummodo de sono nominis,
                  sed etiam de ordine dispositae potestatis, qui potuisset dicere 'Ego Pater', si
                  Patrem se esse meminisset. </seg><seg n="3"> Et quia dixit <said>unum,
                  </said>intellegant haeretici quia non dixit 'unus'. Vnum enim neutraliter positum
                  societatis concordiam, non unitatem personae sonat. <said>Vnum </said>enim, non
                  'unus' esse dicitur. quoniam nec ad numerum refertur, sed ad societatem alterius
                  expromitur. </seg><seg n="4"> Denique adicit dicens <said>sumus, </said>non 'sum',
                  ut ostenderet per hoc, quod dixit 'sumus' et 'Pater', duas esse personas.
                     <said>Vnum </said>autem quod ait, ad concordiam et eandem sententiam et ad
                  ipsam caritatis societatem pertinet, ut merito unum sit Pater et Filius per
                  concordiam et per amorem et per dilectionem. </seg><seg n="5"> Et quoniam ex Patre
                  est, quicquid illud est, Filius est, manente tamen distinctione, ut non sit Pater
                  ille qui Filius, quia nec Filius ille qui Pater est. Nec enim <said>sumus
                  </said>addidisset, si unum se et solitarium Patrem Filium factum esse meminisset.
                  </seg><seg n="6"> Denique nouit hanc concordiae unitatem et apostolus Paulus, cum
                  personarum tamen distinctione. Nam cum ad Corinthios scriberet, <said>Ego,
                  </said>inquit, <said>plantaui, Apollo rigauit, sed Deus incrementum dedit. Itaque
                     neque qui plantat est quicquam neque qui rigat, sed qui incrementum dat Deus.
                     Qui autem plantat et qui rigat unum sunt. </said></seg><seg n="7"> Quis autem
                  non intellegat alterum esse Apollo, alterum Paulum, non eundem atque ipsum Apollo
                  pariter et Paulum? Denique et diuersa uniuscuiusque sunt officia prolata; alter
                  enim qui plantat et alter qui rigat. Hos tamen duos non quod unus sit, sed quod
                  unum sint proposuit apostolus Paulus, ut alter quidem sit Apollo, alter uero
                  Paulus, quantum ad personarum distinctionem pertinet, &lt;quantum uero ad
                  concordiam pertinet,&gt; unum ambo sint. </seg><seg n="8"> Nam quando duorum una
                  sententia est, ueritas una est, fides una est, una atque eadem religio est, unus
                  etiam Dei timor est, unum sunt, etiamsi duo sint, ipsum sunt, dum ipsum sapiunt.
                  </seg><seg n="9"> Etenim quos personae ratio inuicem diuidit, eosdem rursus
                  inuicem religionis ratio conducit. Et quamuis idem atque ipsi non sint, dum idem
                  sentiunt, ipsum sunt, et cum duo sint, unum sunt, habentes in fide societatem,
                  etiamsi gerant in personis diuersitatem. </seg><seg n="10"> Denique cum ad has
                  uoces Domini imperitia fuisset Iudaica commota et temere adusque saxa succensa,
                  ita ut discurrerent et dicerent: <said>Non te lapidamus propter bonum opus, sed
                     propter blasphemiam, et quia tu, cum homo sis, facis te Deum,
                  </said>distinctionem posuit Dominus in ratione reddenda, quomodo se Deum aut
                  dixisset aut intellegi uellet. <said>Quem Pater sanctificauit, </said>inquit,
                     <said>et misit in hunc mundum, uos dicitis quia blasphemat, quia dixi: Filius
                     Dei sum? </said></seg><seg n="11"> Etiam hic Patrem habere se dixit. Filius est
                  ergo, non Pater. Patrem enim confessus se fuisset, si Patrem se esse meminisset.
                  </seg><seg n="12"> Et sanctificatum se a suo Patre esse proponit. Dum ergo accipit
                  sanctificationem a Patre, minor Patre est; minor autem Patre consequenter &lt;non
                  Pater&gt; est, sed Filius. Pater enim si fuisset, sanctificationem dedisset, non
                  accepisset. Et nunc autem profitendo se accepisse sanctificationem a Patre, hoc
                  ipso quo Patre se minorem accipiendo ab ipso sanctificationem probat, Filium se
                  esse, non Patrem, monstrauit. </seg><seg n="13"> Missum praeterea se esse dicit,
                  ut per hanc oboedientiam, qua uenit Dominus Christus missus, non Pater, sed Filius
                  probetur, qui misisset utique, si Pater fuisset. Missus autem non fuit Pater, ne
                  Pater subditus alteri Deo, dum mittitur, probaretur. </seg><seg n="14"> Et tamen
                  post haec adicit quod omnem omnino ambiguitatem dissolueret et totam controuersiam
                  erroris extingueret. Ait enim in ultima parte sermonis: <said>Vos dicitis quia
                     blasphemat, quia dixi: Filius Dei sum? </said>Ergo si euidenter Filium Dominus
                  se, non Patrem esse testatur, magnae temeritatis et ingentis est furoris exemplum
                  contra ipsius Christi Domini testimonium controuersiam diuinitatis et religionis
                  agitare et Christum Iesum Patrem esse dicere, cum animaduertat illum non Patrem
                  se, sed Filium comprobasse.</seg></p>
            <p n="XXVIII"><seg n="1"> Adhuc adiciam illam quoque partem, in qua dum haereticus quasi
                  oculo quodam gaudet proprio, ueritatis et luminis amisso, totam caecitatem sui
                  agnoscat erroris. </seg><seg n="2"> Identidem enim et frequenter opponit quia
                  dictum sit: <said>Tanto tempore uobiscum sum et non agnoscitis me? Philippe, qui
                     uidit me, uidit et Patrem. </said></seg><seg n="3"> Sed quod non intellegit
                  discat. Culpatur Philippus et iure quidem meritoque, quia dixerit: <said>Domine,
                     ostende nobis Patrem et sufficit nobis. </said>Quando enim ex Christo aut
                  audierat istud aut didicerat, quasi esset Pater Christus, cum contra magis quod
                  Filius esset, non quia Pater frequenter audisset et saepe didicisset? </seg><seg
                  n="4"> Quod enim dixit Dominus: <said>Si me cognouistis, et Patrem meum
                     cognouistis, et amodo nostis illum et uidistis illum, </said>non sic dixerat ut
                  se Patrem uellet intellegi, sed quoniam qui penitus et plene et cum tota fide et
                  tota religione accessit ad Dei Filium, omnibus modis per ipsum Filium, in quem sic
                  credit, ad Patrem peruenturus sit eundemque uisurus. </seg><seg n="5">
                  <said>Nemo </said>enim, inquit, <said>potest uenire ad Patrem nisi per me.
                  </said>Et ideo ad Patrem Deum non tantum uenturus est et cogniturus ipsum Patrem,
                  sed etiam sic tenere debet atque ita animo ac mente praesumere, quasi iam nouerit
                  Patrem pariter et uiderit. </seg><seg n="6"> Saepe enim scriptura diuina quae
                  nondum facta sunt pro factis annuntiat, quia sic futura sint, et quae omnibus
                  modis fieri habent, non quasi futura sint praedicat, sed quasi facta sint narrat.
                  </seg><seg n="7"> Denique cum nondum temporibus Esaiae prophetae Christus natus
                  fuisset, <said>Quia puer, </said>aiebat, <said>natus est uobis, </said>et cum
                  nondum accessum esset ad Mariam, <said>Et accessit ad propheten, </said>dicebat,
                     <said>et concepit et peperit filium. </said></seg><seg n="8"> Et cum nondum
                  sinum Patris Christus exposuisset, referebat: <said>Et uocabitur nomen eius magni
                     consilii angelus. </said></seg><seg n="9"> Et cum nondum fuisset passus,
                     <said>Quasi ouis, </said>pronuntiabat, <said>ad iugulationem adductus est.
                  </said></seg><seg n="10"> Et cum adhuc crux nusquam esset, aiebat: <said>Tota die
                     expandi manus meas ad populum non credentem. </said></seg><seg n="11"> Et cum
                  nondum iniuriose potatus fuisset, <said>In siti, </said>ait, <said>mea potauerunt
                     me aceto.</said>
               </seg><seg n="12"> Et cum spoliatus adhuc non fuisset, dicebat: <said>Super uestem
                     meam miserunt sortem et dinumerauerunt ossa mea, effoderunt manus meas et
                     pedes. </said></seg><seg n="13"> Prouidens enim scriptura diuina pro factis
                  dicit quae futura scit et pro perfectis dicit quae futura habet, quae sine
                  dubitatione uentura sunt. </seg><seg n="14"> Et ideo Dominus in praesenti loco
                  dicebat: <said>Amodo nostis illum et uidistis. </said>Dicebat enim uisum iri ab eo
                  Patrem, quisquis Filium secutus fuisset, non quasi Filius ipse esset Pater uisus,
                  sed quod praemium consecuturus esset quisquis illum sequi et discipulus eius esse
                  uoluisset, ut uidere Patrem posset. </seg><seg n="15"> Nam et imago est Dei
                  Patris, ut his etiam illud accedat, quoniam sicut Pater operatur, ita operatur et
                  Filius, et imitator est Filius omnium operum paternorum, ut perinde habeat
                  unusquisque quasi iam uiderit Patrem, dum eum uidet qui inuisibilem Patrem in
                  omnibus operibus semper imitatur. </seg><seg n="16"> Ceterum si ipse Pater est
                  Christus, quomodo confestim adicit et dicit: <said>Qui credit in me, opera quae
                     ego facio et ipse faciet, et maiora his faciet, quia ego ad Patrem uado?
                  </said></seg><seg n="17"> Et adhuc subnectit: <said>Si diligitis me, praecepta mea
                     seruate; et ego rogabo Patrem, et alium aduocatum dabit uobis.
                  </said></seg><seg n="18"> Post quae etiam illud subnectit: <said>Si quis me
                     diligit, sermonem meum custodiet; et Pater meus diligit illum, et ad eum
                     ueniemus et mansionem apud illum faciemus. </said></seg><seg n="19"> Necnon
                  etiam subdidit illud quoque: <said>Aduocatus autem ille Spiritus Sanctus, quem
                     missurus est Pater, ille uos docebit et commemorabit omnia quaecumque dixero.
                  </said></seg><seg n="20"> Praemittit adhuc istum locum, quo ostendat se esse
                  Filium, et merito subdidit et dicit: <said>Si me diligeretis, gauderetis quia eo
                     ad Patrem, quia Pater maior me est. </said></seg><seg n="21"> Quid autem cum
                  etiam illa subnectit: <said>Ego sum uitis uera, et Pater meus agricola; omne
                     sarmentum in me non afferens fructum, tollit illud et omne fructiferum purgat,
                     ut fructum ampliorem ferat? </said></seg><seg n="22"> Instat adhuc et adicit:
                     <said>Sicut dilexit me Pater, et ego dilexi uos. Manete in mea caritate. Si
                     mandata mea seruaueritis, manebitis in mea caritate, sicut ego Patris mandata
                     seruaui, et maneo in eius caritate. </said></seg><seg n="23"> Adhuc ingerit et
                  dicit: <said>Dixi autem uos amicos, quia omnia quae audiui a Patre meo nota uobis
                     feci. </said></seg><seg n="24"> Aggregat etiam hoc: <said>Sed haec omnia
                     facient uobis propter nomen meum, quia ignorant eum qui me misit.
                  </said></seg><seg n="25"> Haec ergo numquam post illa euidenter illum non Patrem,
                  sed Filium esse testantia Dominus subdidisset, si aut Patrem se esse meminisset
                  aut Patrem se uellet intellegi, nisi quoniam ut illud exprimeret, perinde
                  unumquemque iam habere debere, dum imaginem Dei Patris per Filium uidet, atque si
                  uiderit Patrem, quandoquidem unusquisque credens in Filium exerceatur in imaginis
                  contemplatione, ut assuefactus ad diuinitatem uidendam in imagine proficere possit
                  et crescere usque ad Dei Patris omnipotentis perfectam contemplationem, et quoniam
                  qui hoc animo ac mente combiberit et de omnibus sic futurum esse crediderit,
                  Patrem quem uisurus sit quasi iam quodammodo uiderit et hic iam sic habeat quasi
                  teneat quod habiturum se pro certo sciat. </seg><seg n="26"> Ceterum si ipse Pater
                  fuisset, quid quasi futurum praemium repromittebat quod iam praestiterat et
                  dederat? </seg><seg n="27"> Nam quoniam dicit: <said>Beati mundo corde, quia ipsi
                     Deum uidebunt, </said>polliceri deprehenditur contemplationem et aspectum
                  Patris. Ergo nondum dederat. Cur enim repromitteret, si iam dedisset? Dederat
                  enim, si Pater esset; uidebatur enim et contingebatur. </seg><seg n="28"> Quando
                  autem dum contingitur ipse Christus et uidetur, repromittit tamen et dicit quoniam
                  qui mundo fuerit corde Deum uidebit, hoc ipso probat Patrem se non esse, qui tunc
                  praesens cum uideretur repromittebat quod Patrem uisurus esset quisquis mundo
                  corde fuisset. </seg><seg n="29"> Erat ergo repromittens haec non Pater, sed
                  Filius, quia qui Filius erat quod uideri habebat repromittebat, cuius repromissio
                  superuacua fuisset, nisi Filius fuisset. Cur enim repromittebat mundis corde ut
                  uiderent Patrem, si iam tunc qui praesentes erant Patrem Christum uidebant? Sed
                  quia Filius erat, non Pater, merito et Filius, quia imago Dei, tunc uidebatur, et
                  Pater, quia inuisibilis, mundis corde ut uideretur repromittitur et notatur.
                  </seg><seg n="30"> Haec igitur satis sit etiam aduersus istum haereticum dictasse,
                  pauca de multis. Campus enim et quidem latus ac fusus aperietur, plenius
                  haereticum istum si agitare uoluerimus, quandoquidem duobus istis locis quibusdam
                  effossis luminibus orbatus totus sit in doctrinae suae caecitate
               superatus.</seg></p>
            <p n="XXIX"><seg n="1"> Sed enim ordo rationis et fidei auctoritas digestis uocibus et
                  literis Domini admonet nos post haec credere etiam in Spiritum Sanctum olim
                  ecclesiae repromissum, sed statutis temporum opportunitatibus redditum. </seg><seg
                  n="2"> Est enim per Ioelem prophetam repromissus, sed per Christum redditus.
                     <said>In nouissimis, </said>inquit, <said>diebus effundam de spiritu meo super
                     seruos et ancillas meas. </said>Dominus autem: <said>Accipite spiritum sanctum;
                     quorum remiseritis peccata, erunt remissa, et quorum retinueritis, erunt
                     retenta. </said></seg><seg n="3"> Hunc autem Spiritum Sanctum Dominus Christus
                  modo Paracletum appellat, modo Spiritum ueritatis esse pronuntiat, qui non est in
                  euangelio nouus, sed nec noue datus; nam hic ipse et in prophetis populum
                  accusauit et in apostolis aduocationem gentibus praestitit. Nam illi ut
                  accusarentur merebantur, quia contempserant legem, et qui ex gentibus credunt, ut
                  patrocinio Spiritus adiuuentur merentur, quia ad euangelicam peruenire gestiunt
                  legem. </seg><seg n="4"> Differentia sane in illo genera officiorum, quoniam in
                  temporibus differens ratio causarum, nec ex hoc tamen ipse diuersus, qui haec sic
                  gerit, nec alter est, dum sic agit, sed unus atque ipse est, diuidens officia sua
                  per tempora et rerum occasiones atque momenta. </seg><seg n="5"> Denique apostolus
                  Paulus, <said>Habentes, </said>inquit, <said>eundem spiritum, sicut scriptum est:
                     Credidi, propter quod locutus sum; et nos credimus, ideo loquimur.
                  </said></seg><seg n="6"> Vnus ergo et idem Spiritus qui in prophetis et apostolis,
                  nisi quoniam ibi ad momentum, hic semper. Ceterum ibi non ut semper in illis
                  inesset, hic ut in illis semper maneret; et ibi mediocriter distributus, hic totus
                  effusus; ibi parce datus, hic large commodatus, nec tamen ante resurrectionem
                  Domini exhibitus, sed per resurrectionem Christi contributus. </seg><seg n="7">
                  <said>Rogabo </said>enim, aiebat, <said>Patrem, et alium aduocatum dabit uobis, ut
                     uobiscum sit in aeternum, Spiritum ueritatis. </said>Et: <said>cum uenerit
                     aduocatus ille quem ego missurus sum uobis a Patre meo, Spiritum ueritatis qui
                     de Patre meo procedit, </said>Et: <said>si non abiero ego, aduocatus ille non
                     ueniet ad uos; si autem ego abiero, remittam illum ad uos. </said>Et: <said>cum
                     uenerit Spiritus ueritatis, ille uos diriget in omnem ueritatem.
                  </said></seg><seg n="8"> Et quoniam Dominus in caelos esset abiturus, Paracletum
                  discipulis necessario dabat, ne illos quodammodo pupillos, quod minime decebat,
                  relinqueret et sine aduocato et quodam tutore desereret. </seg><seg n="9"> Hic est
                  enim qui ipsorum animos mentesque firmauit, qui euangelica sacramenta distinxit,
                  qui in ipsis illuminator rerum diuinarum fuit, quo confirmati pro nomine Domini
                  nec carceres nec uincula timuerunt, quin immo ipsas saeculi potestates et tormenta
                  calcauerunt, armati iam scilicet per ipsum atque firmati, habentes in se dona quae
                  hic idem Spiritus ecclesiae Christi sponsae quasi quaedam ornamenta distribuit et
                  dirigit. </seg><seg n="10"> Hic est enim qui prophetas in ecclesia constituit,
                  magistros erudit, linguas dirigit, uirtutes et sanitates facit, opera mirabilia
                  gerit, discretiones spirituum porrigit, gubernationes contribuit, consilia
                  suggerit quaeque alia sunt charismatum dona componit et digerit et ideo ecclesiam
                  Domini undique et in omnibus perfectam et consummatam facit. </seg><seg n="11">
                  Hic est qui in modum columbae, posteaquam Dominus baptizatus est, super eum uenit
                  et mansit, habitans in solo Christo plenus et totus nec in aliqua mensura aut
                  portione mutilatus, sed cum tota sua redundantia cumulate distributus et missus,
                  ut ex illo delibationem quandam gratiarum ceteri consequi possint, totius Sancti
                  Spiritus in Christo fonte remanente, ut ex illo donorum atque operum uenae
                  ducerentur, Spiritu Sancto in Christo affluenter habitante. </seg><seg n="12"> Hoc
                  etenim iam prophetans Esaias aiebat: <said>Et</said>
                  <said>requiescit, </said>inquit, <said>super eum spiritus sapientiae et
                     intellectus, spiritus consilii et uirtutis, spiritus scientiae et pietatis, et
                     impleuit eum spiritus timoris Dei. </said></seg><seg n="13"> Hoc idem atque
                  ipsum et alio in loco ex persona ipsius Domini: <said>Spiritus Domini super me,
                     propter quod unxit me, euangelizare pauperibus misit me. </said>14, Similiter
                  Dauid: <said>Propterea unxit te Deus Deus tuus oleo laetitiae a consortibus tuis.
                  </said>15, De hoc apostolus Paulus: <said>Qui enim spiritum Christi non habet, hic
                     non est eius, </said>et: <said>Vbi spiritus Domini, ibi libertas.
                  </said></seg><seg n="16"> Hic est qui operatur ex aquis secundam natiuitatem.
                  semen quoddam diuini generis et consecrator caelestis natiuitatis, <said>pignus
                  </said>promissae <said>hereditatis </said>et quasi chirographum quoddam aeternae
                  salutis, qui nos Dei faciat templum et nos eius efficiat domum, qui interpellat
                  diuinas aures <said>pro nobis gemitibus ineloquacibus, </said>aduocationis implens
                  officia et defensionis exhibens munera, inhabitator corporibus nostris datus et
                  sanctitatis effector, qui id agens in nobis ad aeternitatem et ad resurrectionem
                  immortalitatis corpora nostra producat, dum illa in se assuefacit cum caelesti
                  uirtute misceri et cum Spiritus Sancti diuina aeternitate sociari. </seg><seg
                  n="17"> Erudiuntur enim in illo et per ipsum corpora nostra ad immortalitatem
                  proficere, dum ad decreta ipsius discunt se moderanter temperare. </seg><seg
                  n="18"> Hic est enim qui contra carnem desiderat, quia caro contra ipsum repugnat.
                  </seg><seg n="19"> Hic est qui inexplebiles cupiditates coercet, immoderatas
                  libidines frangit, illicitos ardores extinguit, flagrantes impetus uincit,
                  ebrietates reicit, auaritias repellit, luxuriosas comissationes fugit, caritates
                  nectit, affectiones constringit, sectas repellit, regulam ueritatis expedit,
                  haereticos reuincit, improbos foras expuit, euangelia custodit. </seg><seg n="20">
                  De hoc item Apostolus: <said>Non enim spiritum mundi accepimus, sed spiritum qui
                     ex Deo est. </said></seg><seg n="21"> De hoc exultat et dicit: <said>Puto autem
                     quia et ego spiritum Dei habeo. </said></seg><seg n="22"> De hoc dicit:
                     <said>Et spiritus prophetarum prophetis subiectus est. </said></seg><seg n="23"
                  > De hoc refert: <said>Spiritus autem manifeste dicit quia in nouissimis
                     temporibus recedent quidam a fide, attendentes spiritibus seductoribus,
                     doctrinis daemoniorum, in hypocrisi mendacia loquentium, cauteriatam habentium
                     conscientiam suam. </said></seg><seg n="24"> In hoc spiritu positus <said>nemo
                  </said>umquam <said>dicit anathema Iesum, </said>nemo negauit Christum Dei Filium
                  aut repudiauit creatorem Deum, nemo contra scripturas ulla sua uerba depromit,
                  nemo alia et sacrilega decreta constituit, nemo diuersa iura conscribit.
                  </seg><seg n="25"> In hunc quisquis <said>blasphemauerit, remissionem non habet,
                     non tantum in isto saeculo. uerum etiam nec in futuro. </said></seg><seg n="26"
                  > Hic in apostolis Christo testimonium reddit, in martyribus constantem fidem
                  religionis ostendit, in uirginibus admirabilem continentiam signatae caritatis
                  includit, in ceteris incorrupta et incontaminata doctrinae dominicae iura
                  custodit, haereticos destruit, peruersos corrigit, infideles arguit, simulatores
                  ostendit, improbos quoque corrigit, ecclesiam incorruptam et inuiolatam perpetuae
                  uirginitatis et ueritatis sanctitate custodit.</seg></p>
            <p n="XXX"><seg n="1"> Et haec quidem de Patre et de Filio et de Spiritu Sancto breuiter
                  sint nobis dicta et strictim posita et non longa disputatione porrecta. Latius
                  enim potuerunt porrigi et propensiore disputatione produci, quandoquidem ad
                  testimonium, quod ita se habeat fides uera, totum et uetus et nouum testamentum
                  possit adduci. </seg><seg n="2"> Sed quia obluctantes aduersus ueritatem semper
                  haeretici sincerae traditionis et catholicae fidei controuersiam solent trahere,
                  scandalizati in Christum, quod etiam Deus et per scripturas asseratur et a nobis
                  hoc esse credatur, merito a nobis, ut omnis a fide nostra auferri possit haeretica
                  calumnia, de eo quod et Deus sit Christus sic est disputandum, ut non impediat
                  scripturae ueritatem, sed nec nostram fidem, qua unus Deus et per scripturas
                  promittitur et a nobis tenetur et creditur. </seg><seg n="3"> Tam enim illi qui
                  Iesum Christum ipsum Deum Patrem dicunt quam etiam illi qui hominem illum
                  tantummodo esse uoluerunt, erroris sui et peruersitatis origines et causas inde
                  rapuerunt, quia cum animaduerterent scriptum esse quod unus sit Deus, non aliter
                  putauerunt istam tenere se posse sententiam, nisi aut hominem tantum Christum aut
                  certe Deum Patrem putarent esse credendum. Sic enim calumnias suas colligere
                  consueuerunt, ut errorem proprium approbare nitantur. </seg><seg n="4"> Et quidem
                  illi qui Iesum Christum Patrem dicunt ista praetendunt: si unus Deus, Christus
                  autem Deus, Pater est Christus, quia unus Deus; si non Pater sit Christus, dum et
                  Deus Filius Christus, duo dii contra scripturas introducti esse uideantur.
                  </seg><seg n="5"> Qui autem hominem tantummodo Christum esse contendunt, ex
                  diuerso sic colligunt: si alter Pater, alter est Filius, Pater autem Deus et
                  Christus Deus, non ergo unus Deus, sed duo dii introducuntur pariter, Pater et
                  Filius; ac si unus Deus, consequenter homo Christus, ut merito Pater sit Deus
                  unus. </seg><seg n="6"> Re uera quasi inter duos latrones crucifigitur Dominus,
                  quomodo fixus aliquando est, et ita excipit haereticorum istorum ex utroque latere
                  sacrilega conuicia. </seg><seg n="7"> Sed neque scripturae sanctae neque nos
                  causas illis perditionis et caecitatis afferimus, si qua in medio diuinarum
                  literarum euidenter posita aut uidere nolunt aut uidere non possunt. </seg><seg
                  n="8"> Nos enim et scimus et legimus et credimus et tenemus unum esse Deum qui
                  fecit caelum pariter ac terram, quoniam nec alterum nouimus aut nosse, cum nullus
                  sit, aliquando poterimus. </seg><seg n="9">
                  <said>Ego sum, </said>inquit, <said>Deus, et non est praeter me iustus et saluans.
                  </said></seg><seg n="10"> Et alio in loco: <said>Ego primus et nouissimus, et
                     praeter me non est Deus. Quis sicut ego? </said></seg><seg n="11"> Et:
                     <said>Quis mensus est palmo caelum et terram pugillo? Quis suspendit montes in
                     pondere et nemora in statera? </said></seg><seg n="12"> Et Ezechias: <said>Vt
                     sciant omnes quia tu es Deus solus. </said></seg><seg n="13"> Ipse praeterea
                  Dominus: <said>Quid me interrogas de bono? Vnus Deus bonus. </said></seg><seg
                  n="14"> Apostolus quoque Paulus: <said>Qui solus, </said>inquit, <said>habet
                     immortalitatem et lucem habitat inaccessibilem; quem uidit hominum nemo nec
                     uidere potest. </said></seg><seg n="15"> Et alio in loco: <said>Mediator autem
                     unius non est; Deus autem unus est. </said></seg><seg n="16"> Sed quomodo hoc
                  tenemus et legimus et credimus, sic scripturarum caelestium nullam partem
                  praeterire debemus, quippe cum etiam illa quae in scripturis sunt posita Christi
                  diuinitatis insignia nullo modo debemus recusare, ne scripturarum auctoritatem
                  corrumpendo integritatem fidei sanctae corrupisse teneamur. </seg><seg n="17"> Et
                  hoc ergo credamus, siquidem fidelissimum, Dei Filium Iesum Christum Dominum et
                  Deum nostrum, quoniam <said>in principio erat uerbum, et uerbum erat Deus et Deus
                     erat uerbum. Hoc erat in principio apud Deum. Et uerbum caro factum est et
                     habitauit in nobis. </said></seg><seg n="18"> Et: <said>Dominus meus et Deus
                     meus. </said>Et: <said>Quorum patres, et ex quibus Christus secundum carnem,
                     qui est super omnia benedictus Deus in saecula. </said></seg><seg n="19"> Quid
                  ergo dicemus? Numquid duos Deos scriptura proponit? Quomodo ergo dicit quia
                     <said>Deus unus est? </said>Aut numquid non et Christus Deus est? Quomodo ergo
                     <said>Dominus meus et Deus meus </said>Christo dictum est? </seg><seg n="20">
                  Totum igitur hoc nisi cum propria ueneratione et legitima disputatione teneamus,
                  merito scandalum haereticis praebuisse credemur, non utique ex scripturarum
                  caelestium uitio quae numquam fallunt, sed humani erroris praesumptione, qua
                  haeretici esse uoluerunt. </seg><seg n="21"> Et in primis illud retorquendum in
                  istos qui duorum nobis deorum controuersiam facere praesumunt. </seg><seg n="22">
                  Scriptum est, quod negare non possunt, quoniam <said>unus est Dominus. </said>De
                  Christo ergo quid sentiunt? Dominum esse aut illum omnino non esse? Sed Dominum
                  illum omnino non dubitant. Ergo si uera est illorum ratiocinatio, iam duo sunt
                  Domini. Quomodo igitur iam secundum scripturas unus est Dominus? </seg><seg n="23"
                  > Et <said>magister unus </said>Christus dictus. Atenim legimus quod magister sit
                  etiam apostolus Paulus. Non ergo iam unus magister; duos enim magistros secundum
                  ista colligimus. Quomodo igitur secundum scripturas unus magister Christus?
                  </seg><seg n="24"> Vnus in scripturis bonus dictus est Deus, sed idem in
                  scripturis bonus etiam Christus positus est. Non igitur, si recte colligunt, unus
                  bonus, sed etiam duo boni. Quomodo igitur secundum scripturarum fidem unus bonus
                  esse refertur? </seg><seg n="25"> Ac si non putant aliqua ratione offici posse ei
                  quod unus Dominus est per illud quod est Dominus et Christus neque ei quod unus
                  est magister per illud quod est magister et Paulus aut illi quod unus est bonus
                  per illud quod bonus sit nuncupatus et Christus, eadem ratione intellegant offici
                  non posse ab illo quod unus est Deus ei quod Deus pronuntiatus est et
                  Christus.</seg></p>
            <p n="XXXI"><seg n="1"> Est ergo Deus Pater omnium institutor et creator, solus originem
                  nesciens, inuisibilis, immensus, immortalis, aeternus, unus Deus, cuius neque
                  magnitudini neque maiestati neque uirtuti quicquam non dixerim praeferri, sed nec
                  comparari potest. </seg><seg n="2"> Ex quo, quando ipse uoluit, sermo Filius natus
                  est, qui non in sono percussi aeris aut tono coactae de uisceribus uocis
                  accipitur, sed in substantia prolatae a Deo uirtutis agnoscitur, cuius sacrae et
                  diuinae natiuitatis arcana nec apostolus didicit nec prophetes comperit nec
                  angelus sciuit nec creatura cognouit; Filio soli nota sunt, qui Patris secreta
                  cognouit. </seg><seg n="3"> Hic ergo cum sit genitus a Patre, semper est in Patre.
                  Semper autem sic dico, ut non innatum, sed natum probem. Sed qui ante omne tempus
                  est, semper in Patre fuisse dicendus est. Nec enim tempus illi assignari potest
                  qui ante tempus est. Semper enim in Patre, ne Pater non semper sit Pater, quia et
                  Pater illum etiam praecedit, quod necesse est prior sit qua Pater sit, quoniam
                  antecedat necesse est eum qui habet originem ille qui originem nescit, simul ut
                  hic minor sit, dum in illo esse se scit, habens originem quia nascitur et per
                  Patrem quodammodo, quamuis originem habet qua nascitur, uicinus in natiuitate, dum
                  ex eo Patre qui originem solus non habet nascitur. </seg><seg n="4"> Hic ergo
                  quando Pater uoluit, processit ex Patre; et qui in Patre fuit, [processit ex
                  Patre; et qui in Patre fuit,] quia ex Patre fuit, cum Patre postmodum fuit, quia
                  ex Patre processit, substantia scilicet illa diuina, cuius nomen est uerbum, per
                  quod <said>facta sunt omnia et sine </said>quo <said>factum est nihil.
                  </said></seg><seg n="5"> Omnia enim post ipsum sunt, quia <said>per ipsum
                  </said>sunt. Et merito ipse est ante omnia, sed post Patrem, quando per illum
                  facta sunt omnia, qui processit ex eo, ex cuius uoluntate facta sunt omnia, Deus
                  utique procedens ex Deo, secundam personam efficiens post Patrem, qua Filius, sed
                  non eripiens illud Patri, quod unus est Deus. </seg><seg n="6"> Si enim natus non
                  fuisset, innatus comparatus cum eo qui esset innatus, aequatione in utroque
                  ostensa, duos faceret innatos et ideo duos faceret deos. </seg><seg n="7"> Si non
                  genitus esset, collatus cum eo qui genitus non esset et aequales inuenti, duos
                  deos merito reddidissent non geniti atque ideo duos Christus reddidisset deos.
                  </seg><seg n="8"> Si sine origine esset ut Pater inuentus et ipse principium
                  omnium ut Pater, duo faciens principia duos ostendisset nobis consequenter et
                  deos. </seg><seg n="9"> Aut si et ipse Filius non esset, sed Pater generans de se
                  alterum filium, merito collatus cum Patre et tantus denotatus duos patres
                  effecisset et ideo duos approbasset etiam deos. </seg><seg n="10"> Si inuisibilis
                  fuisset, cum inuisibili collatus par expressus duos inuisibiles ostendisset et
                  ideo duos comprobasset et deos. </seg><seg n="11"> Si incomprehensibilis, si et
                  cetera quaecumque sunt Patris, merito, dicimus, duorum deorum quam isti confingunt
                  controuersiam suscitasset. </seg><seg n="12"> Nunc autem quicquid est non ex se
                  est, quia nec innatus est, sed ex Patre est, quia genitus est, siue dum uerbum
                  est, siue dum uirtus est, siue dum sapientia est, siue dum lux est, siue dum
                  Filius est. </seg><seg n="13"> Et quicquid horum est, dum non aliunde est quam,
                  sicut diximus iam superius, ex Patre, Patri suo originem suam debens discordiam
                  diuinitatis de numero duorum deorum facere non potuit, qui ex illo qui est unus
                  Deus originem nascendo contraxit. </seg><seg n="14"> Quo genere dum et unigenitus
                  est et primogenitus ex illo est, qui originem non habet, unus est omnium rerum et
                  principium et caput. Idcirco unum Deum asseruit, quem non sub ullo principio aut
                  initio, sed initium potius et principium rerum omnium comprobauit. </seg><seg
                  n="15"> Filius autem nihil ex arbitrio suo gerit nec ex consilio suo facit nec a
                  se uenit, sed imperiis paternis omnibus et praeceptis oboedit, ut quamuis probet
                  illum natiuitas Filium, tamen morigera oboedientia asserat illum paternae
                  uoluntatis ex quo est ministrum. Ita dum se Patri in omnibus obtemperantem reddit,
                  quamuis sit et Deus, unum tamen Deum Patrem de oboedientia sua ostendit, ex quo et
                  originem traxit. </seg><seg n="16"> Et ideo duos facere non potuit, quia nec duas
                  origines fecit, qui ex eo, qui originem non habet, principium natiuitatis ante
                  omne tempus accepit. Nam cum id sit principium ceteris quod innatum est (quod Deus
                  solus Pater est, qui extra originem est, ex quo hic est qui natus est), dum qui ex
                  illo nascitur merito ex eo uenit qui originem non habet, principium probans illud
                  esse ex quo ipse est, etiam si Deus est qui natus est, unum tamen Deum ostendit,
                  quem hic qui natus est esse sine origine comprobauit. </seg><seg n="17"> Est ergo
                  Deus, sed in hoc ipsum genitus, ut esset Deus. Est et Dominus, sed in hoc ipsum
                  natus ex Patre, ut esset Dominus. Est et angelus, sed ad annuntiandum magnum Dei
                  consilium ex Patre suo angelus destinatus. </seg><seg n="18"> Cuius sic diuinitas
                  traditur, ut non aut dissonantia aut inaequalitate diuinitatis duos deos
                  reddidisse uideatur. Subiectis enim ei quasi Filio omnibus rebus a Patre, dum ipse
                  cum his quae illi subiecta sunt Patri suo subicitur, Patris quidem sui Filius
                  probatur, ceterorum autem et Dominus et Deus esse reperitur. </seg><seg n="19"> Ex
                  quo dum huic qui est Deus omnia substrata traduntur et cuncta sibi subiecta Filius
                  accepta refert Patri, totam diuinitatis auctoritatem rursus Patri remittit.
                  </seg><seg n="20"> Vnde unus Deus ostenditur uerus et aeternus Pater, a quo solo
                  haec uis diuinitatis emissa, etiam in Filium tradita et directa, rursum per
                  substantiae communionem ad Patrem reuoluitur. </seg><seg n="21"> Deus quidem
                  ostenditur Filius, cui diuinitas tradita et porrecta conspicitur, et tamen
                  nihilominus unus Deus Pater probatur, dum gradatim reciproco meatu illa maiestas
                  atque diuinitas ad Patrem, qui dederat eam, rursum ab illo ipso Filio missa
                  reuertitur et retorquetur, ut merito Deus Pater omnium Deus sit et principium
                  ipsius quoque Filii sui, quem Dominum genuit, Filius autem ceterorum omnium Deus
                  sit, quoniam omnibus illum Deus Pater praeposuit quem genuit. </seg><seg n="22">
                  Ita <said>mediator Dei et hominum Christus Iesus, </said>omnis creaturae subiectam
                  sibi habens a Patre proprio potestatem, qua Deus est, cum tota creatura subdita
                  sibi concors Patri suo Deo inuentus, unum et solum et uerum Deum Patrem suum
                  manente in illo quod etiam auditus est breuiter approbauit. </seg></p>
         </div>
      </body>
   </text>

</TEI>
